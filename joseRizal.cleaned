 Kabanata 1 Pagsilang ng Pambansang Bayani .Si Dr. Jose Rizal ay katangi-tanging halimbawa ng isang henyo ng maraming larangan na naging pinakadaki lang bayani ng isang nasyon .
Biniyayaan ng Diyos ng maraming talino , maihahanay siya sa isang mga henyo sa buong daigdig .
Siya ay isang doktor ( siruhano sa mata ) , makata , mandudula , mananalaysay , manunulat , arkitekto , pintor , eskultor , edukador , lingwista , musiko , naturalista , etnolohista , agremensor , inhinyero , magsasakang negosyante , ekonomista , heograpo , kartograpo , pilolohista , folkorista , pilosopo , tagapagsalin , imbentor , mahikero , humorista , satirista , polemisista , manlalaro , manlalakbay , at propeta .
Higit sa lahat , siya ay isang bayani at politikong martir na naglaan ng kanyang buhay para sa katubusan ng mga inaaping kababayan .
Hindi kataka-takang siya ang itinanghal na pambansang bayani ng Pilipinas .Pagsilang ng Isang Bayani .
Si Jose Rizal ay isinilang sa gabing maliwanag ang buwan , Miyerkules , Hunyo 19 , 1861 , sa baybaying bayan ng Calamba , Laguna , Pilipinas .
Muntik nang mamatay ang kanyang ina sa panganganak dahil malaki ang kanyang ulo .
Gaya ng isinalaysay niya kinalaunan .Isinilang ako sa Calamba noong Hunyo 19 , 1861 , sa pagitan ng ika - 11 at hatinggabi , ilang araw bago ang kabilugan ng buwan .
Miyerkules noon at ang pagdating ko sa lambak na ito ng luha ay muntik nang ikamatay ng aking ina , mabuti na lamang at namanata siya sa Birhen ng Antipolo , sinabi niyang isasama ako sa peregrinasyon .Bininyagan siya sa Simbahang Katoliko ng kanyang bayan noong Hunyo 22 , edad tatlong araw , ng kura paroko , si Padre Rufino Collantes , na isang Batangueno .
Ang kanyang ninong ay si Padre Pedro Casanas , taga-Calamba at kaibigang matalik ng maganak na Rizal .
Ang ngalang Jose ay pinili ng kanyang ina na deboto kay San Jose .Nang binibinyagan siya , pinuna ni Padre Collantes ang malaking ulo ng sanggol , at sinabi sa mga miyembro ng pamilyang naroon .Alagaan ninyo ang batang ito , balang araw ay magiging dakila siya .
Nagkatotoo ang sinabi niya , gaya ng matutunghayang pangyayari sa hinaharap .Ito ang nakasulat sa partido de bautismo ni Rizal .Ako , ang kura paroko ng Calamba , ay nagpapatunay na mula sa irnbestigasyon ng mga kinauukulan , sa pagpapalit ng mga libro ng paroko na nasunog noong Setyembre 28 , 1862 , ay matatagpuan sa Listahan Blg. 1 ng mga Bininyagan , p .
49 , ipinakikita ng sinumpaang testirnonya ng mga saksi na si JOSE RIZAL MERCADO ay lehitimong anak nina Don Francisco Rizal Mercado at Dona Teodora Realonda , na bininyagan sa parokong ito noong ika - 22 ng Hunyo ng taong 1861 , ng kura paroko .
Si Kapita-pitagang Rufino Collantes , si Kapita-pitagang Pedro Casanas ang kanyang ninong .
Tingnan ang aking lagda .
( Nilagdaan ) .LEONCIO LOPEZKailangang malaman na noong isinilang si Jose Rizal , ang gobernador-heneral ng Pilipinas ay si Tenyente-Heneral Jose Lemery , dating senador ng Espanya ( miyembro ng mataas na kapulungan ng Cortes ng Espanya ) .
Pinamunuan niya ang Pilipinas mula Pebrero 2 , 1861 hanggang Hulyo 7 , 1862 .
Nang araw na isinilang si Rizal ( Hunyo 19 , 1861 ) , nagkataong nagpadala siya ng opisyal na liham sa Ministrong Digma at Ministrong Ultramar sa Madrid , na tumutuligsa kay Sultan Pulalun ng Sulu at iba pang makapangyarihang datung Muslim na nakikipagkaibigan sa isang Ingles na konsul .
Kabilang sa kanyang mga nagawa bilang gobemador-heneral ay ( 1 ) pagtataguyod sa pagtatanim ng bulak sa mga lalawigan at ( 2 ) pagtatatag ng mga pamahalaang politiko-militar sa Visayas at Mindanao .Mga Magulang ni Rizal .
Si Jose Rizal ang ikapito sa labing-isang anak nina Francisco Mercado Rizal at Teodora Alonso Realonda .
Ang ama ng bayani , si Francisco ( 1818 - 1898 ) ay isinilang sa Bian , Laguna , noong Mayo 11 , 1818 .
Nag-aral siya ng Latin at Pilosopiya sa Kolehiyo ng San Jose sa Maynila .
Noong bata pa , pagkaraang mamatay ng mga magulang , lumipat siya sa Calamba at naging kasamang magsasaka sa asyendang pag-aari ng mga Dominiko .
Masipag siya , bihirang magsalita , ngunit teas maraming nagagawa , malakas ang pangangatawan , at maayos ang pag-iisip .
Namatay siya sa Maynila noong Enero 5 , 1898 sa edad na 80 .
Sa tala ng kanyang buhay , tinawag ni Rizal ang kanyang ama na huwaran ng mga ama .
2Si Dona Teodora ( 1826 1911 ) , ang ina ng bayani , ay isinilang sa Maynila noong Nobyembre 8 , 1826 , at nakapag-aral sa Kolehiyo ng Santa Rosa , isang kilalang kolehiyo para sa kababaihan sa lungsod .
Kahanga-hanga siyang babae , mabini kung kumilos , may talino sa panitikan , negosyo , at katatagan ng isang babaing Sparta .
Masuyo siyang inilarawan ni Rizal .Ang aking nanay ay katangi-tangi ; maalam siya sa panitikan at mahusay mag-Espanyol kaysa akin .
Siya ang nagwawasto ng aking mga tula at binibigyan niya ako ng magagandang payo nang nag-aaral ako ng retorika .
Siya ay mahusay sa matematika at maraming aklat na nabasa .
3 Namatay si Dona Teodora sa Maynila noong Agosto 16 , 1911 sa edad na 85 .
Bago siya namatay , nag-alay sa kanya ng pensiyon ang Pamahalaan ng Pilipinas .
Ngunit magalang niyang tinanggihan ito .
Sabi niya , Ana aking pamilya ay hindi naging makabayan dahil sa pera .
Kung maraming pondo ang pamahalaan at hindi alam kung saan ito ilalaan , mabuti pang babaan na lamang nila ang buwis .
Sa ganitong pananalita , pinatunayan niyang karapat-dapat siyang maging ina ng pambansang bayani .Ang mga Batang Rizal .
Biniyayaan ng Diyos ang magasawang Francisco Mercado Rizal at Teodora Alonso Realonda ng labingisang anak dalawang lalaki at siyam na babae .
Sila ang mga anak .1 .
Saturnina ( 1850 1913 ) panganay sa magkakapatid na Rizal , ang palayaw Neneng ; ikinasal siya kay Manuel T. Hidalgo ng Tanawan , Batangas .2 .
Paciano ( 1851 - 1930 ) nakatatandang kapatid na lalaki at katapatang-loob ni Jose Rizal ; pagkaraang bitayin ang nakababatang kapatid , sumapi siya sa Rebolusyong Pilipino at naging heneral ; pagkaraan ng Rebolusyon , nagretiro siya sa kanyang bukid sa Los Banos , kung saan siya naging magsasaka at namatay noong Abril 13 , 1930 , isang matandang binata sa edad na 79 .
May dalawa siyang anak sa kanyang kinakasama ( Severina Decena ) - isang lalaki at isang babae .3 .
Narcisa ( 1852 1939 ) palayaw niya ay Sisa at ikinasal siya kay Antonio Lopez ( pamangkin ni Padre Leoncio Lopez ) , isang guro sa Morong .4 .
Olimpia ( 1855 1887 ) palayaw niya ay Ypia ; ikinasal siya kay Silvestre Ubaldo , isang operator ng telegrapo mula Maynila .5 .
Lucia ( 1857 1919 ) - ikinasal siya kay Mariano Herbosa ng Calamba , na pamangkin ni Padre Casanas .
Namatay sa kolera si Herbosa noong 1889 at itinanggi sa kanya ang isang Kristiyanong libing dahil bayaw siya ni Dr. Rizal .6 .
Maria ( 1859 - 1945 ) Biang ang kanyang palayaw ; ikinasal siya kay Daniel Faustino Cruz ng Bian , Laguna .7 .
JOSE ( 1861 1896 ) ang pinakadakilang bayaning Pilipino at henyo ; ang kanyang palayaw ay Pepe ; habang desterado sa Dapitan , nakisama siya kay Josephine Bracken , isang Irlandes mula Hong Kong ; nagkaanak siya rin ng lalaki ngunit ilang oras lamang nabuhay ang sanggol pagkapanganak ; pinangalanan siyang Francisco ni Rizal , sunod sa ngalan ng ama , at inilibing siya sa Dapitan .8 .
Concepcion ( 1862 1865 ) - ang kanyang palayaw ay Concha ; namatay siya sa sakit sa edad na 3 ; ang kanyang pagkamatay ay tang kalungkutang naranasan ni Rizal .9 .
Josefa ( 1865 1945 ) ang kanyang palayaw ay Panggoy ; namatay siyang matandang dalaga sa edad na 80 .10 .
Trinidad ( 1868 - 1951 ) Trining ang kanyang palayaw ; namatay rin siyang isang matandang dalaga noong 1951 sa edad na 83 .11 .
Soledad ( 1870 1929 ) bunso sa magkakapatid na Rizal ; ang kanyang palayaw ay Choleng ; ikinasal siya kay Pantaleon Quintero ng Calamba .Nagmamahalan ang magkakapatid .
Noong bata , laging kalaro ni Rizal ang mga kapatid niyang mga babae .
Tulad ng ibang magkakapatid , nag-aaway din sila ngunit nang tumanday nanatili pa rin ang paggalang ni Rizal sa kanyang nakakatandang kapatid na babae .
Tinatawag niya silang Dona o Senora ( kung may-asawa ) at Senorita ( kung dalaga ) .
Halimbawa , ang tawag niya sa kanyang nakatatandang kapatid na si Olimpia ay Dona Ypia , sa panganay ay Senora Saturnina , at sa mga kapatid na dalaga ay Senorita Josefa at Senorita Trinidad .Sampung taon ang tanda ni Paciano , nag-iisang kapatid na lalaki , kay Rizal .
Hindi lamang nakatatandang kapatid na lalaki ang turing sa kanya kundi para na rin siyang pangalawang ama ni Rizal .
Sa buong buhay niya , lagi siyang iginagalang at hinihingan ng payo ni Rizal .
Sa kanyang nobelang Noli Me Tangere , binibigyang-buhay ni Rizal ang kanyang kapatid sa katauhan ni Pilosopo Tasio .
Sa kanyang liham kay Blumentritt , isinulat sa London noong Hunyo 23 , 1888 , sinabi ni Rizal na si Paciano ang pinakamaginoong Pilipino at kahit na isang indio , mas mapagbigay at maginoo siya kaysa mga Espanyol , kahit pa pagsama-samahin silang lahat .
Sa susunod na liham para kay Blumentritt , isinulat sa London noong Oktubre 12 , 1888 , ganito naman ang sinabi ni Rizal sa kanyang pinakarnamahal na kapatid na lalaki .
Mas mabini siyang kumilos kaysa akin ; mas seryoso ; mas malaki at mas balingkinitan , hindi naman ganoong kayumanggi ang kulay ; maganda at matangos ang ilong ; ngunit sakang .Ang mga Ninuno ni Rizal .
Gaya ng karaniwang Pilipino , si Rizal ay produkto ng pinaghalu-halong lahi 6 Sa kanyang mga ugat ay nananalaytay ang dugo ng Silangan at Kanluran Negrito , Indones , Malay , Tsino , Hapon , at Espanyol .
Ngunit mas nakalalamang ang pagiging Malay niya at isa siyang mahusay na ispesimen ng kalalakihan .
Sa partido ng kanyang ama , ang kanunununuan niya ay si Domingo Lameo , isang Tsinong imigrante mula sa Changchow , lungsod ng Fukien , na dumating sa Maynila noong mga taong 1690 .
Naging Kristiyano siya , nakapangasawa si Ines de la Rosa , mayamang Tsinong Kristiyano sa Maynila .
Ginawa niyang Mercado ang kanyang apelyido na akmang-akma naman sa kanya dahil siya ay isang mangangalakal .
Sa Filipino , ang Espanyol na mercado ay palengke .
Nagkaanak sina Domingo Mercado at Ines de la Rosa , si Francisco Mercado .
Si Francisco Mercado ay nanirahan sa Bian , nakapangasawa ng isang mestisang TsinongPilipino , si Cirila Bemacha , at nahalal na gobernadorcillo ( alkalde ng bayan ) .
Isa sa mga anak nila , si Juan Mercado ( lolo ni Rizal ) ang napangasawa ni Cirila Alejandro , isang mestisang TsinongPilipino .
Gaya ng kanyang ama , nahalal din siyang gobernadorcillo ng Bian .
Nagkaroon ng labintatlong anak sina Kapitan Juan at Kapitana Cirila , ang bunso ay si Francisco Mercado , ang ama ni Rizal .Namatay ang ama ni Francisco Mercado nang siya ay walong taong gulang , at lumaki siya sa pag-aaruga ng kanyang nanay .
Nag-aral siya ng Latin at Pilosopiya sa Kolehiyo ng San Jose sa Maynila .
Habang nag-aaral ay nakilala niya 't umibig siya kay Teodora Alonso Realonda , isang estudyante sa Kolehiyo ng Santa Rosa .
Ikinasal sila noong Hunyo 28 , 1848 , at pagkaraa 'y nanirahan sa Calamba , kung saan pagsasaka at negosyo ang ibinuhay nila sa malaki nilang pamilya .Sinasabing ang pamilya ni Dona Teodora ay nagmula kay Lakandula , ang huling katutubong hari ng Tondo .
Ang kanyang kanunu-nunuan ( lolo sa tuhod ni Rizal ) ay si Eugenio Ursua ( may lahing Hapon ) ay nakapangasawa ng isang Pilipino , si Benigna ( walang nakaaalam ng apelyido ) .
Ang kanilang anak na si Regina ay ikinasal kay Manuel de Quintos , isang abogadong Tsinong-Pilipino mula Pangasinan .
Isa sa mga anak nina Abogado Quintos at Regina ay si Brigida , na napangasawa ni Lorenzo Alberto Alonso , isang kilalang mestisong Espanyol-Pilipino ng Ang kanilang mga anak ay sina Narcisa , Teodora ( Ma ni Rizal ) , Gregorio , Manuel , at Jose .Ang Apelyidong Rizal .
Ang tunay na apelyido ng maganak na Rizal ay Mercado , na ginamit noong 1731 ni Domingo Lameo ( kanunu-nunuan ni Rizal sa partido ng kanyang ama ) na isang Tsino .
Ginamit ng mag-anak ang Rizal - na ibinigay ng isang Espanyol na alcalde mayor ( gobernador ng lalawigan ) ng Laguna , na kaibigan ng pamilya .
Kaya sabi ni Rizal sa sulat niya kay Blumentritt ( walang petsa ng pagkakasulat ni lugar kung saan isinulat ) 7Ako lamang ang Rizal dahil sa aming bahay , ang mga magulang ko 't kapatid , pati na ang ibang kamag-anak ay tinatawag sa dati naming apelyido , ang Mercado .
Ang aming pamilya ay talaga namang Mercado , ngunit napakaraming Mercado sa Pilipinas na hindi naman namin kamag-anak .
Sinasabing isang kaibigan ng pamilya ang nagbigay sa amin ng apelyidong Rizal .
Hindi naman ito gaanong pinapansin ng aking pamilya , ngunit ngayon ay kailangan kong gamitin iyon .
Sa ganitong paraan , nagmumukhang anak ako sa labas .Sinumang alcalde mayor iyon , puna ni Embahador Leon Ma .
Guerrero , na naging diplomata at kilalang Rizalista , naging mahusay ang pagkakapili niya sa apelyidong Rizal .
Sa Espanyol , ito ay isang bukid na tinatamnan ng trigo , inaani habang lunti pa , at muting tutubo .
. Ang Tahanan ng mga Rizal .
Ang tahanan ng mga Rizal , kung saan isinilang ang bayani , ay isang katangi-tanging bahay-na-bato sa Calamba noong Panahon ng Espanyol .
May dalawa itong palapag , parihaba ang hugis , gawa sa batong adobe at matigas na kahoy , at may bubong na pulang tisa .
Ganito ang paglalarawan ni Dr. Rafael Palma , mananalambuhay ni Rizal .9Mataas at malaki ang bahay , matatag at may laban sa lindol , may mga bintanang kapis .
Malalapad ang mga pader sa unang palapag , gawa sa apog at bato ; ang ikalawang palapag ay gawa sa kahoy , liban sa bubong na pulang tisa ; ang estilo ay tulad ng mga gusali sa Maynila nang panahong iyon .
Sa likod ay may azotea at malapad at malalim na imbakan ng tubig-ulan para magamit sa bahay .Sa likod ng bahay ay may manukan at nag-aalaga rin sila ng pabo .
May malaking hardin ng mga namumungang puno atis , balimbing , tsiko , makopa , papaya , santol , tampoy , at iba pa .Isa itong masayang tahanan kung saan naghahari ang pagmamahal ng mga magulang at tawanan ng mga bata .
Sa umaga , maririnig dito ang pag-iingay ng mga batang naglalaro at awitan ng mga ibon sa hardin .
Sa gabi , maririnig naman ang malumanay na himig ng isang pamilyang nagdarasal .Ito ang masayang tahanan ng mga Rizal .
Ito ang masayang tahanang kinalakhan ni Rizal .Mabuting Pamilya na Nakaluluwag sa Buhay o Nakaririwasa .
Ang mag-anak na Rizal ay kabilang sa mga principalia , mayayaman ng isang bayan noong Panahon ng Espanyol .
Sila ay isa sa mga kilalang pamilya sa Calamba .
Bunga ng katapatan , kasipagan , at pagiging masinop sa buhay , nakapamuhay nang maayos ang mga magulang ni Rizal .
Mula sa lupang inuupahan sa Ordeng Dominiko , nakapag-aani sila ng palay , mais , at tubo .
Nag-aalaga sila ng baboy , manok , at pabo sa kanilang likod-bahay .
Bukod sa pagsasaka at paghahayupan , si Dona Teodora ay may maliit na tindahan , maliit na gilingan ng arina .
at gawaan ng hamon .Patunay ng pagiging mayaman nila , nakabili at nakapagpatayo ng malaking bahay ang mga magulang ni Rizal sa tabi ng simbahan at nakabili pa sila ng isang bahay .
Mayroon silang karwahe , na simbolo ng mga ilustrados ng panahong iyon , at isang pribadong akiatan ( pinakamalaki sa Calamba ) na may mahigit 1,000 tomo .
Napag-aral nila ang mga anak sa mga kolehiyo sa Maynila .
Mayaman at edukado , magalang at mapagbigay , nakikibahagi sila sa mga gawaing pansibiko at panrelihiyon ng kanilang komunidad .
Mabubuti silang maybahay sa mga panauhin mga prayle , Espanyol na opisyal , at kaibigang Pilipino kapag pista ng bayan at iba pang pista .
Sa kanilang tahanan , lahat ng panauhin , anuman ang kanilang kulay at katayuan sa lipunan , ay malugod na tinatanggap .Ang Buhay ng mga Rizal .
Payak ngunit masaya ang buhaypamilya ng mga Rizal .
Tulad ng ibang mag-anak na Pilipino , malapit sa isa 't isa ang mag-anak na Rizal .
Bagaman mahal na mahal nina Don Francisco at Dona Teodora ang mga anak nila , hindi naman nila pinalaki ang mga ito sa layaw .
Istrikto silang magulang at tinuruan nila ang mga anak na magmahal sa Diyos , kumilos nang ayon sa kagandahang asal , maging masunurin , at maging magalang sa lahat , lalo na sa mga nakatatanda sa kanila .
Noong bata pa , kapag may ginawang kalokohan , pinapalo nila ang mga anak , kasama na si Jose Rizal .
Naniniwala sila sa kasabi hang Kundi papaluin ang bata , lalaki ito sa layaw .Araw-araw ay nakikinig sa misa ang mga Rizal ( mga magulang at anak ) sa simbahan ng kanilang bayan , lalo na kapag Linggo at pista opisyal .
Sama-sama silang nagdarasal sa bahay Orasyon kapag takip-silim at Rosaryo bago matulog sa gabi .
Pagkatapos magdasal , nagmamano ang mga anak sa mga magulang .Ngunit hindi naman dasal at pagsisimba lamang ang buhay ng mga batang Rizal .
Mayroon din silang panahon para maglaro .
Masaya silang naglalaro sa azotea o hardin .
Ang mga nakatatandang kapatid ay pinapayagang makipaglaro sa mga bata buhat sa ibang pamilya .
Kabanata 2 Kabataan sa Calamba .Masasaya ang mga alaala ni Jose Rizal sa kanyang kabataan sa Calamba .
Naging masaya ang kanyang tahanang pinamumunuan ng butihin nilang magulang , umaapaw sa tuwa 't ligaya , at binabasbasan ng Diyos .
Ang bayang sinilangan na Calamba , na ang ngalan ay nagmula sa salitang banga , ay magandang kanlungan ng isang bayani .
Ang magagandang tanawin nito , pati na ang masisipag at mabubuting naninirahan dito ay nakatulong nang malaki sa paghubog ng pag-iisip at ugali ni Rizal .
Ang pinakamasayang bahagi ng buhay ni Rizal ay nangyari sa baybaying bayang ito , isang karapat-dapat na panimula sa kanyang mala-Hamlet na trahedyang pagbibinata .
Calamba , ang Bayan Bayani .
Ang Calamba ay isang asyendang-bayang pinamamahalaan ng Ordeng Dominiko , na may-ari rin ng mga lupain sa paligid nito .
Napakagandang bayan nito na nakaluklok sa kapatagan ng palayan at tubuhan .
Ilang kilometro pa-timog , makikita ang maalamat na Bundok Makiling , at banda roon pay ang lalawigan ng Batangas .
Sa silangan ng bayan ay ang Lawa ng Laguna , isang lawa ng musika at luntiang tubig na binubulungan bughaw na langit .
Sa gitna ng lawa ay ang maalamat na isla ng Talim , at sa banda pa roon , papuntang hilaga ay ang bayan ng Antipolo , kilalang dambana ng milagrosang Birhen ng Kapayapaan at Ligtas na Paglalakbay .Minahal ni Rizal ang Calamba nang buong puso niya 't kaluluwa .
Noong 1876 , nang siya ay labinlimang taong gulang at estudyante sa Ateneo Municipal de Manila , naalala niya ang bayang sinilangan .
Bunga nito , nakasulat siya ng isang tula , Un Recuerdo A Mi Pueblo ( Isang Alaala sa Aking Bayan ) .
Ito ang nilalaman ng tula .Mga Alaala ng Kabataan .
Ang unang alaala ni Rizal , sa kanyang kamusmusan , ay ang masasayang araw niya sa hardin ng kanilang tahanan nang siya ay tatlong taong gulang .
Dahil siya ay masakitin at maliit na bata , siya ang alagang-alaga ng kanyang mga magulang .
Ipinagpatayo siya ng kanyang ama sa kanilang hardin ng maliit na bahay kubo na mapaglalaruan niya sa araw .
Isang mabuti at matandang babae ang inupahan para maging yaya niya .
Minsan , kapag naiiwan siyang mag-isa , naglalaro siyang mag-isa o kaya 'y pinagmumunimunihan niya ang kagandahan ng kalikasan .
Naisulat niya sa kanyang talaarawan na noong tatlong taong gulang siya , pinanonood niya sa kanyang bahay kubo ang paglalaro ng mga ibong kilyawan , maya , maria kapra , martines , at pipit , pinakikinggan nang buong paghanga ang matimyas na huni ng mga ibon .Isa pang magandang alaala ni Rizal ay ang araw-araw na pagdarasal nila tuwing Orasyon .
Pag dumilim na , kuwento ni Rizal , tinitipon ng kanyang ina ang mga anak para makapagdasal na sa Orasyon .Naalala niya ang pagrorosaryo ng pamilya sa mga gabing iniilawan ng mabilog na buwan ang kanilang azotea .
Pagkatapos ng rosaryo , nagkukuwento ang yaya sa mga batang Rizal ( kasama si Jose ) ng mga kuwento tungkol sa mga engkantada , kuwento ng mga nabaong yaman at punong namumunga ng brilyante , at iba pang kuwento ng kababalaghan .
Ang mga malikhaing kuwentong ito ang pumukaw sa interes ni Rizal sa mga alamat at kuwentongbayan .
May mga gabing ayaw kumain ng hapunan si Rizal kaya tinatakot siya ng kanyang yaya sa mga aswang , nuno sa punso , tikbalang , at balbas-saradong Bombay na kukuha sa kanya kung hindi siya maghahapunan .Isa pang alaala niya 'y ang paglalakad sa bayan , lab na kapag maliwanag ang gabi .
Kapag kabilugan ng buwan , isinasama siya ng kanyang yaya sa may ilog , kung saan nakatatakot na imahen ang inihuhubog ng mga anino ng puno rito .
Sabi ni Rizal .Dahil ang aking puso ay maraming malulungkot na kaisipan kahit pa musmos ako , natuto akong lumipad sa mga bagwis ng pantasiya sa matataas na rehiyon ng kababalaghan .
2Ang Unang Kalungkutan ng Bayani .
Malapit sa isa 't isa ang magkakapatid na Rizal .
Tinuruan sila ng kanilang magulang kung paano magmahalan at magtulungan .Sa mga kapatid na babae , pinakamamahal ni Rizal si Concha ( Concepcion ) .
Isang taon ang tanda niya kay Concha .
Siya ang kala-kalaro ni Concha at mula sa kapatid ay natutunan niya ang pagmamahal .Ngunit sa kasamaang-palad , namatay si Concha sanhi ng sakit noong 1865 nang siya ay tatlong taong gulang .
Si Jose , na tunay na natutuwa sa kapatid , ay labis na nalungkot sa pagkamatay nito .
Nang ako ay apat na taong gulang , sabi niya , namatay ang aking nakababatang kapatid na si Concha , at iyon ang unang pagkakataong lumuha ako dahil sa lungkot at pagmamahal ...
3 Ang pagkamatay ni Concha ang unang kalungkutan niya .Debotong Anak ng Simbahan .
Anak ng isang pamilyang Katoliko , isinilang at pinalaki sa diwa ng Katolisismo , at mayroong malinis na puso , lumaking mabuting Katoliko si Rizal .Sa edad na 3 , kasama na siya sa pagdarasal ng pamilya .
Ang kanyang ina , na isang debotong Katoliko , ang nagturo sa kanya ng mga dasal .
Nang siya ay limang taong gulang , marunong na siyang magbasa ng Bibliya ng pamilya na nasa wikang Espanyol .Palasimba si Rizal .
Doon siya nagdarasal , sumasama sa mga nobena , at sumasama rin sa mga prusisyon .
Sinasabing napakarelihiyoso niya kaya tinutukso siyang Manong Jose ng mga Hermanos at Hermanas Terceras .Isa sa mga iginagalang at pinagpipitaganan ni Rizal sa Calamba noong siya 'y bata pa ay si Padre Leoncio Lopez , ang kura ng bayan .
Madalas na binibisita siya ni Rizal para pakinggan ang mga makabuluhan nitong opinyon sa mga nangyayari sa paligid .
Hinahangaan din niya ang pilosopiya nito sa buhay .Peregrinasyon sa Antipolo .
Noong Hunyo 6 , 1868 , nagtungo si Jose at kanyang ama sa Antipolo para sa kanilang peregrinasyon na ipinanata ni Dona Teodora nang isilang si Jose .
Hindi nakasama si Dona Teodora dahil kasisilang pa lang niya noon kay Trinidad .Ito ang unang pagtawid ni Jose sa Lawa ng Laguna at unang peregrinasyon sa Antipolo .
Siya at kanyang ama ay sumakay sa isang kasko .
Tulad ng ibang bata , tuwang-tuwa si Rizal sa una niyang paglalakbay .
Hindi siya nakatulog ng buong gabi habang tinatawid ng kasko ang flog Pasig dahil totoong namangha siya sa kagandahan ng lawa at katahimikan ng gabi .
Isinulat niya ang karanasang ito kinalaunan , Kay sayang panoorin ang pagsikat ng araw ; at sa kauna-unahang pagkakataon , nakita ko ang pagpulandit ng silahis ng araw at paglatag ng liwanag sa buong lawa .Pagkaraang magdasal sa dambana ng Birhen ng Antipolo , nagtungo si Jose at kanyang ama sa Maynila .
Ito ang unang pagpunta ni Jose sa Maynila .
Dinalaw nila si Saturnina , na noo 'y nangangaserang estudyante sa Kolehiyo ng Concordia sa Santa Ana .Ang Kuwento ng Gamugamo .
Sa mga ikinuwento ni Doa Teodora sa paboritong anak na si Jose , ang tungkol sa batang gamugamo ang nagkintal ng magandang aral sa kanya .
Ito ang sinabi ni Rizal .Isang gabi , ang buong pamilya , liban sa akin at aking ina , ay maagang natulog .
Hindi ko alam kung bakit kanti na lamang ng aking ina ang gising noon .
Pinatay na namin ang ningas ng kandila .
Pinatay na namin ang ningas sa globo sa pamamagitan ng isang kurbadang tubong gawa sa lata .
Ang buong silid ay inilawan lamang ng isang lamparang pinagniningas ng langis ng niyog .
Ganito ang ilaw sa maraming bahay ng mga Pilipino .
Sinisindihan ito kapag nagtatalcipsilim na .Tinuruan ako ng aking ina na basahin ang kartilyang Espanyol na pinamagatang Ang Kaibigan ng mga Bata ( El Amigo de los Ninios ) .
Katangi-tangi ang aklat na ito at matandang sipi na ito .
Nawala na nga ang pabalat nito ngunit nilagyan naman ng bagong pabalat ng aking kapatid na babae .
Pinatibay pa niya ito sa pamamagitan ng makapal na asul na papel sa likod ng libro at binalutan niya ito ng kapirasong tela .Nang gabing iyon , hindi na alam ng aking ina kung ano ang gagawin sa akin dahil nakikita niyang nahihirapan ako sa pagbasa .
Hindi ko maunawaan ang Espanyol kaya hindi ako makabasa nang may damdamin .
Kinuha niya ang aklat sa akin .
Una , pinagsabihan niya ako dahil ginuhitan ko ito ng mga nakatatawang larawan .
Pagkatapos ay sinabi niya sa akin na making ako at siya ang magbabasa .
Noong malinaw pa ang kanyang paningin , nakababasa siya nang mahusay .
Mahusay din siyang bumigkas ng tula , at nakauunawa sa paggawa ng berso .
Sa maraming pagkakataon , tuwing bakasyon ng Kapaskuhan , iniwawasto niya ang mga isinulat kong tula , at lagi na lamang siyang may magagandang puna .Nakinig ako sa kanya , punong-puno ako ng gana , Namamangha ako sa magagandang himig ng mga pariralang binabasa niya mula sa mga pahina ng librong iyon .
Para akong kinakapos sa paghinga .
Marahil ay masyado akong napagod sa kapakikinig sa tunog kaya wala naman akong maunawaan sa mga binabasa niya .
Marahil ay wala talaga akong disiplina sa sarili .
Gayunman , talagang di ko gaanong pinansin ang pagbabasa .
Bagkus ay masaya kong pinagmasdan ang ningas .
Dito may mga gamu-gamong naglalaro at nagpapaikut-ikot .
At di sinasadya , ako ay napahikab .
Napansin ng aking ina na hindi na ako interesado .
Huminto siya sa pagbabasa .
Pagkatapos ay sinabi niya sa akin , babasahan kita ng isang magandang kuwento .
Makinig ka nang mabuti .Nang marinig ko ang salitang kuwento , mabilis na nagdilat ang aking mata .
Para sa akin , ang salitang kuwento ay pangako ng mga bago 't magagandang bagay .
Pinanood ko ang aking ina habang binubuklat niya ang aklat , na parang may hinahanap .
Punong-puno ako ng katanungan , ni sa hinagap ko 'y di ko naisip na may mga kuwento sa lumang aklat na binabasa ko kahit di ko naiintindihan .
Sinimulan ng aking ina ang pagbasa ng pabula tungkol sa batang gamugamo at inang gamugamo .
Isinalin niya sa Tagalog .Nagsimulang umigting ang aking interes sa unang pangungusap pa lamang .
Binalingan ko ang ningas at napatitig sa mga gannigamong lumilipad nang paikot dito .
Parang pinagtiyap ng panahon sa kuwento ni Ina .
Inulit-ulit ng aking ina ang babala ng inang gamugamo .
Ito ang pinagtuunan niya ng pansin at patungkol ito sa akin .
Nakinig ko siya , ngunit mas pinag-iisip ako ng ningas na lalong gumaganda habang tinititigan ko .
Talaga namang kinaiinggitan ko ang mga kulisap .
Masaya silang nakikipaglaro sa ningas , kung kaya 't ang mga nadarang ng apoy at nalaglag sa langis ay di man lamang nakatigatig sa akin .Patuloy sa pagbabasa ang aking Ma at nakinig naman ako .
Masyado akong naging interesado sa magiging kapalaran ng dalawang kulisap .
Gumulong ang ginintuang dila ng ningas sa isang gilt at nadarang nito ang gamugamo .
nalaglag sa langis , saglit gumalaw , at pagkaraan ay naging tahimik .
Parang mahalagang pangyayari iyon sa akin .
May naramdaman akong pagbabago sa sarili .
Pakiramdam ko ay lumalayo ang ningas at mga gamugamo habang ang boses ng aking ilia ay kakaiba na .
Hindi ko nga napunang natapos na ang aking ina sa pagkukuwento ng pabula .
Ang buong atensiyon ko ay nakatuon sa mukha ng kulisap .
Pinagmasdan ko ito nang buo kong kaluluwa Namatay itong martir sa sariling ilusyon .Habang pinatutulog ako ng aking ina , sinabi niya .Sikapin mong huwag tularan ang batang gamugamo .
Huwag kang suwail nang di ka masunog .
Hindi ko alam ang aking isinagot ....
Maraming bagay na di ko alam ang ibinunyag ng kuwento sa akin .
Mula noon , ang mga gamugamo , para sa akin , ay di na walang kuwentang kulisap .
Nagsasalita ang mga gamugamo , marunong .
silang magbabala .
Pinayuhan nila ako , gaya ng ginagawa ng aking ina .
At ang ningas ay lalong naging mas maganda para sa akin .
Naging mas makinang at kaakit-akit ito .
Alam ko na ngayon kung bakit iniikutan ito ng mga gamugamo .Ang mapait na kapalaran ng batang gamugamo , na namatay na martir sa sariling ilusyon , ay nagkintal ng magandang aral sa isipan ni Rizal .
Binigyan niya ng katwiran ang ganitong kadakilaang kamatayan , sinabi niyang ito ay pagsasakripisyo ng sariling buhay para rito , na nangangahulugang ideal , ay makabuluhan .
At gaya ng batang gamugamo , siya ay nakatakdang mamatay na martir para sa isang dakilang mithiin .Mga Talinong Pansining .
Mula pagkabata , naipakita na ni Rizal ang mga talino niya sa sining na biyaya sa kanya ng Diyos .
Sa edad na 5 , gumuguhit na siya sa tulong ng kanyang lapis , humuhubog ng magagandang bagay sa luwad o wax .Sinasabing isang araw , nang si Jose ay bata pa , ang bandilang panrelihiyong ginagamit tuwing pista ng Calamba ay lagi na lamang nadudumihan .
Bilang tugon sa kahilingan ng alkalde , pininturahan ni Rizal ang bagong bandila ng mga kulay de-langis .
Tuwang-tuwa ang taumbayan dahil mas maganda ito kaysa orihinal .Nasa kaluluwa ni Rizal ang pagiging tunay na artista .
Sa halip na maging di-palaimik na bata , may payat at may malulungkot na mata , nakatagpo siya ng ligaya sa pamumukadkad ng bulaklak , pagkahinog ng mga prutas , pagsasayaw ng alon sa lawa , at malagatas na ulap sa kalangitan , at pakikinig sa awitan ng mga ibon , hunihan ng mga kuliglig , at bulungan ng hangin .
Gustong-gusto niyang sasakyan ang kabayong binili para sa kanya ng kanyang ama at maglakad sa kaparangan at tabing-lawa , kasama ang kanyang itim na asong nagngangalang Usman .Isang interesanteng kuwento tungkol kay Rizal ay ang insidente tungkol sa kanyang eskulturang luwad .
Isang araw nang siya ay anim na taong gulang , pinagtatawanan siya ng mga kapatid dahil mas mahabang oras pa ang inilalaan niya sa eskultura kaysa paglalaro .
Hindi siya kumikibo habang nagtatawanan ang mga kapatid .
Ngunit nang papalayo na ang mga kapatid , sinabi niya .Sige , pagtawanan ninyo ako nang pagtawanan ngayon !
Balang araw , kapag patay na ako , ang taumbayan pa ang gagawa ng mga monumento para sa akin .Unang Tula ni Rizal .
Bukod sa pagguhit at eskultura , biniyayaan din si Rizal ng Diyos ng talino sa pagsusulat .
Mula pagkabata , nagsusulat na siya ng mga berso sa papel at sa mga aklat ng kanyang mga kapatid na babae .
Ang kanyang ina , na may pagmamahal sa panitikan , ang nakapuna ng kanyang talino sa pagsulat ng tula at hinikayat niya ang anak na sumulat ng mga tula .Sa edad 8 , isinulat ni Rizal ang una niyang tulang isinulat sa katutubong wika at pinamagatang Sa Aking Mga Kababata 6Sa tulang ito , ipinakita ni Rizal ang pagiging makabayan .
Sa mga makabayang berso , ipinahayag niya na ang taumbayan na tunay na nagmamahal sa sariling wika ang siyang makilcipaglaban para sa kalayaan tulad ng ibong lumilipad nang pagkataas-taas para sa mas malawak na liliparan , at ang Tagalog nga ay wikang maitatapat sa Latin , Ingles , Espanyol , at iba pang wika .Unang Drama ni Rizal .
Pagkatapos maisulat ang tulang Sa aking Mga Kababata , isinulat ni Rizal na noon ay walong taong gulang , ang una niyang dula na isang komedyang Tagalog .
Sinasabing itinanghal ito sa isang pista sa Calamba at kinaluguran ng mga manonood .Isang gobernadorcillo mula Paete , isang bayan sa Laguna na kilala sa lansones at mga lilok sa kahoy , ang nakapanood ng komedya .
Nagustuhan niya ito at binili ang manuskrito sa halagang dalawang piso .
Itinanghal ang komedya sa pista ng bayan ng Paete .Si Rizal bilang Batang Salamangkero .
Mula pagbibinata , naging interesado na si Rizal sa mahika .
Sa bilis ng kanyang mga kamay , marami siyang natutunan na mahika , gaya ng pagpapawala at muling pagpapabalik sa isang barya o panyolito .
Inaaliw niya ang mga kababayan sa eksibisyon ng mahiwagang lampara .
Binubuo ito ng isang ordinaryong lampara na nagbibigay ng anino sa puting-tabing .
Pinagagalaw niya ang mga daliri , gumagawa ng mga aninong kaanyo ng hayop at tao .
Naging mahusay din siya sa pagpapakilos ng mga papet .Nang magbinata , ipinagpatuloy pa rin niya ang interes sa salamangka .
Nagbasa siya ng maraming aklat tungkol sa mahika at nanood ng mga palabas ng mga kilalang salamangkero sa buong mundo .
Sa mga Kabanata XVII at XVIII ng kanyang pangalawang nobela , El Filibusterismo , ipinakita niya ang kanyang kaalaman sa mahika .Mga Pagmumuni-muni sa Tabing-lawa .
Kapag magdadapithapon tuwing tag-araw , nagpupunta si Rizal , kasama ang kanyang alagang aso sa tabi ng Lawa ng Laguna para mapagwari-wari ang kalagayan ng inaaping kababayan .
Kinalaunan , ikinuwento niya ang mga ito .Maraming oras ko noong aking kabataan ang inilagi ko sa tabi ng lawa , Lawa ng Laguna .
Pinag-iisipan ko kung anong mga bagay ang nasa hinaharap .
Napapanaginipan ko ang lugar sa kabila ng mga alon .
Halos araw-araw , sa aming bayan , nakikita namin ang tenyente ng Guardias Civiles na namamalo at nananakit ng mga di-armado at walang kasalanang taumbayan .
Ang tanging kasalanan ng aking kababayan ay ang di pagtatanggal ng kanyang sumbrero at yumukod .
Hindi rin maganda ang pagtrato ng alkalde sa mahihirap kong kababayan .Wala akong nakitang pumipigil sa mga kalupitang ito .
Mga gawaing marahas at iba pang pang-aabuso na araw-araw na ginagawa ...
tinanong ko ang aking sarili kung sa lupain sa kabila ng lawa 'y ganito rin ang nararanasan ng mga naninirahan doon .
Naisip ko kung doon ay pinahihirapan at pinagpapapalo ang isang taumbayan dahil lamang sa mga suspetsa .
Iginagalang ba doon ang tahanan ?
0 sa dako ring yaon ay may kapayapaan kapalit hig suhol sa mga tirano ?
Kahit bata pa , ikinalulungkot na niya ang aping kalagayan ng kanyang pinakamamahal na bayan .
Ginising ng mga kalupitan ng mga Espanyol ang mura niyang puso kaya nagkaroon ito ng determinasyon para labanan ang tirano .
Nang maging binata , isinulat niya sa kanyang kaibigang si Mariano Ponce .Dahil sa mga kawalang katarungan at kalupitan , kahit na bata pa , ang aking imahinasyon ay ginising , at isinumpa kong balang araw ay maipaghihiganti ko ang maraming biktima .
Ito ang nasasaisip , nag-aral ako , at ito ay makikita ngayon sa lahat ng naisulat ko .
Balang araw ay bibigyan ako ng Diyos ng pagkakataon para maisakatuparan ko ang aking pangako .Mga Impluwensiya sa Kabataan ng Bayani .
Noong gabing isinilang si Jose Rizal , may ibang bata ang isinilang sa Calamba at maraming ibang bata ang isinilang sa ibat-ibang bahagi ng Pilipinas .
Ngunit bakit sa mga batang ito , isang batang lalaki lamang si JOSE RIZAL ang naging tanyag at dakila ?
Sa buhay ng tao , may mga impluwensiyang nagiging sanhi para maging dakila siya o hindi .
Sa kaso ni Rizal , nagkaroon siya ng magagandang impluwensiya na hindi naranasan ng ibang kapanabay niya .
Ito ang mga impluwensiya .
( 1 ) impluwensiyang namana , ( 2 ) impluwensiya ng kapaligiran , at ( 3 ) tulong Maykapal .1 .
Impluwensiyang Namana .Ayon sa siyensiyang biolohikal , may mga katangian ang isang tao na sadyang minana mula sa mga nuno niya at magulang .
Mula sa mga nunong Malaya , kitang-kitang namana ni Rizal ang pag-ibig sa kalayaan , bukal na pagnanasang maglakbay , at katapangan .
Mula sa mga nunong Tsino , nakuha niya ang pagiging seryoso , masinop , pasensiyoso , at mapagmahal sa mga bata .
Mula sa mga nunong Espanyol , nakuha niya ang pagiging elegante , maramdamin sa mga insulto , at galante sa kababaihan .
Mula sa kanyang ama , minana niya ang tunay na pagpapahalaga sa sarili , pagmamahal sa gawa , at pagiging malaya sa pag-iisip .
At mula sa kanyang ina , namana niya ang pagiging relihiyoso , diwa ng pagmamalasakit , at pagmamahal sa sining at literature .2 .
Impluwensiya ng Kapaligiran .Ayon sa mga sikolohista , ang kapaligiran , gaya rin ng pagmamana , ay nakaaapekto sa katauhan ng isang tao .
Kabilang sa mga impluwensiya sa kapaligiran ang mga lugar , kakilala , at pangyayari .
Ang magagandang tanawin sa Calamba at magandang hardin ng mga Rizal ang nagpasigla sa talino niya sa sining at literature .
Ang relihiyosong kapaligiran sa kanyang tahanan ang nagpatibay sa kanyang pagiging relihiyoso .
Ang kanyang kapatid na Paciano ang nagkintal sa kanyang isip ng pagmamahal sa kalayaan at katarungan .
Mula sa mga kapatid na babae , natuto siyang maging magulang at mabuti sa kababaihan .
Ang mga kuwentong isinalaysay sa kanya ng kanyang yaya noong siya ay bata pa ang gumising sa interes niya sa kuwentong-bayan at alamat .Ang tatlo niyang tiyo , mga kapatid ng kanyang Ma , ay may magaganda ring impluwensiya sa kanya .
Si Tiyo Jose Alberto , na nag-aral ng labing-isang taon sa isang paaralang Ingles sa Calcutta , India at nakapaglakbay sa Europa ang naging inspirasyon niya para mapanday ang kanyang talino sa sining .
Si Tiyo Manuel , na isang lalaking mahilig sa palakasan , ang humikayat sa kanya na magpalakas at magpalaki ng katawan sa pamamagitan ng mga pisikal na ehersisyo , kasama na ang pangangabayo , paglalakad , at pagbubuno .
At si Tiyo Gregorio , na palabasa , ang nagpatingkad sa hilig niyang pagbabasa ng magagandang aklat .Si Padre Leoncio Lopez , ang matanda at maalam na kura paroko ng Calamba , ay isa sa mga impluwensiya na tumulong kay Rizal sa pagpapayaman ng kanyang pagmamahal sa pag-aaral at katapatang intelektuwal .Ang mga kalungkutang dinanas ng pamilya , gaya ng pagkamatay ni Concha noong 1865 at pagkakapiit ng kanyang ina noong 1871 74 , ang nakatulong nang malaki sa pagpapatatag ng kanyang katauhan , na tumulong sa kanya para labanan ang mga hamon sa buhay .
Ang mga pang-aabuso at kalupitan ng tenyente ng mga Guardias Civiles at alkalde , ang walang - katarungang paginamalupit sa mga inosenteng Pilipino , at pagbitay kina Padre Gomez , Burgos , at Zamora noong 1872 , ang gumising sa kanyang diwa ng pagiging makabayan at naging inspirasyon para isakripisyo ang buhay at talino para sa katubusan ng mga inaaping kabahayan .3 .
Tulong ng Maykapal .Higit sa minana at kapaligiran , ang tulong ng Maykapal ang siya ring humuhubog sa kapalaran ng tao .
Ang isang tao ay maaaring magkaroon ng lahat sa kanyang buhay talino , yaman , at kapangyarihan ngunit kung walang tulong ng Maykapal , hindi niya makakamit ang kadakilaan sa kasaysayan ng nasyon .
Si Rizal ay inilaan ng Diyos para sa pagpapahalaga at kadakilaan ng kanyang bansa .
Ang Diyos ay nagbiyaya sa kanya ng maraming regalo ng isang henyo , ang buhay na diwa ng pagiging makabayan , at matapang na puso para makapagsakripisyo para sa isang dakilang simulain .Kabanata 3 Pag-aaral sa Calamba at Bian .Unang nag-aral si Rizal sa Calamba at Bian .
Nang panahong iyon , ganoon ang karaniwang edukasyon para sa isang anak ng isang pamilyang ilustrado , na binubuo ng apat na aralin-pagbasa , pagsulat , aritmetika , at relihiyon .
Ang pagtuturo ay mahigpit at istrikto .
Ang pagbibigay ng kaalaman ay ipinipilit sa mga mag-aaral sa pamamagitan ng walang katapusang pagmememorya ng mga aralin na may kasamang hagupit ng guro sa bata kapag nagkakamali .
Ganito man ang kamalian sa sistema ng edukasyon ng mga Espanyol , nakapagtapos din si Rizal ng pag-aaral na siyang paghahanda niya para sa kolehiyo sa Maynila at ibang bansa .
Masasabing si Rizal , na ipinanganak na masakitin , ay naging higanteng intelektwal kahit na sinauna pa ang sistema ng pagtuturo sa Pilipinas noong mga huling dekada ng Panahon ng Espanyol .Ang Unang Guro ng Bayani .
Ang unang guro ni Rizal ay ang kanyang ina , na katangi-tangi dahil sa kanyang magandang ugali at mabining pagkilos .
Sa kanyang kandungan sa edad na 3 , natutunan niya ang alpabeto at mga dasal .
Ang aking ina , sabi ni Rizal , ang nagturo sa akin ng pagbasa at magdasal .Bilang guro , si Dona Teodora ay pasensiyosa , tapat , at maunawain .
Siya ang unang nakakita ng talino ng anak sa pagkakatha ng tula .
Kaya lagi niyang hinikayat itong magsulat ng tula .
Para naman di mabagot sa pagmememorya ng alpabeto , ng ina ang imahinasyon ng anak sa pamamagitan ng pagkukuwento .Habang lumalaki si Jose , umupa ang kanyang magulang ng gurong magtuturo sa kanya sa kanilang bahay .
Ang una ay si Maestro Celestino , at ang pangalawa ay si Maestro Lucas Padua .
Kinalaunan , isang matandang lalaki , si Leon Monroy na dating kaklase ng kanyang ama , ang naging guro ni Rizal .
Ang matandang guro ay nanirahan sa tahanan ni Rizal at tinuruan si Jose ng Espanyol at Latin .
Sa kasamaang-palad , hindi nagtagal ang kanyang buhay .
Namatay siya pagkaraan ng limang buwan .Pagkamatay ni Monroy , nagpasiya ang mga magulang niya na ipadala siya sa isang pribadong paaralan sa Bian .Nagtungo si Rizal sa Bian .
Isang Linggo ng Hunyo , 1869 , pagkaraang makapagmano sa mga magulang at makapagpaalam sa mga kapatid na babae , nagtungo si Rizal sa Bian .
Sinamahan siya ni Paciano , na siyang pangalawa niyang ama .
Ang magkapatid ay sumakay ng karomata , at narating ang patutunguhan pagkaraan ng isa at kalahating oras .
Nagtungo siya sa bahay ng kanilang tiya kung saan mangungupahan si Rizal .
Magdidilim na nang makarating sila roon at malapit nang sumikat ang buwan .Nang gabing iyon , namasyal si Rizal sa bayan , kasama ang pinsang si Leandro .
SA halip na matuwa sa pamamasyal , naramdaman ni Jose na hinahanap-hanap na niya ang mga magulang at kapatid .
Kapag maliwanag ang buwan , naalala niya , pumapasok sa aking isipan ang aking bayan , ang hinahangaan kong ina , at mga mapagbigay na kapatid .
A , totoong napamahal na sa akin ang Calamba , ang aking bayan , kahit na hindi ito kasingyaman ng Bian .
2Unang Araw sa Paaralan ng Bian .
Kinaumagahan ( Lunes ) , dinala ni Paciano ang nakababatang kapatid sa paaralan ni Maestro Justiniano Aquino Cruz .Ang paaralan ay nasa bahay ng guro , na isang bahay kubo , at di kalayuan , mga 30 kilometro , mula sa bahay ng tiya ni Rizal .Kilala ni Paciano ang guro dahil siya rin ay naging estudyante niya noon .
Ipinakilala niya si Jose sa guro .
At pagkaraan ay bumalik na siya sa Calamba .Kaagad na binigyan ng sariling puwesto si Rizal sa kanilang klase .
Tinanong siya ng guro Marunong ka bang mag-Espanyol ?
Kaunti lamang po , Ginoo , sagot ng batang taga-Calamba .
Marunong ka bang mag-Latin ?
Kaunti po , Ginoo .
Nagtawanan ang mga kaklase niya , lalo na si Pedro na anak ng guro .Ito ang paglalarawan ni Jose sa kanyang guro sa Bian .Matangkad siya , payat , mahaba ang leeg , matangos ang ilong , at ang katawan ay medyo pakuba .
Suot niya ay kamisang yari sa sinamay , na hinabi ng mahuhusay na kamay ng kababaihan ng Batangas .
Kabisado niya ang gramatika nina Nebrija at Gainza .
Mabagsik siya bagaman maaaring labis lamang ang aking paghusga sa kanya , at ito ay paglalarawan ko sa kanya kahit na may kalabuan 3Unang Pakikipag-away sa Paaralan .
Kinahapunan ng una niyang araw sa paaralan , habang ang guro ay nagsisiyesta , nagkaharap sina Jose at Pedro .
Nagalit siya kay Pedro dahil pinagkatuwaan siya nito habang nakikipag-usap sa guro ng umagang iyon .Hinamon ni Jose si Pedro sa isang away .
Hindi naman nagdalawang isip si Pedro at tinanggap ang hamon .
Marahil ay naisip nito na madali niyang matatalo ang taga-Calamba na mas bata at mas maliit sa kanya .Nagsuntukan ang dalawang bata sa silid-aralan , na ikinatuwa ng kanilang mga kaklase .
Si Jose , na tinuruan ng kanyang Tiyo Manuel ng sining ng pakikipaglaban , ang siyang tumalo sa mas malaking batang ito .
Dahil dito , naging popular na siya sa kanyang mga kaklase .Pagkatapos ng klase sa hapon , isa pang kamag-aral , si Andres Salandanan , ang humamon sa kanya sa bunong-braso .
Nagtungo sila sa bangketa ng isang bahay at nagbunong-braso .
Dahil mahina ang braso ni Rizal , natalo si Rizal at muntik nang mabasag ang kanyang ulo sa bangketa .Sa mga sumunod na araw , laging napapaaway si Rizal sa mga batang lalaki ng Bian .
Hindi naman siya palaaway ngunit hindi niya tinatakbuhan ang anumang away .Pag-aaral ng Pagpinta sa Bian .
Malapit sa paaralan ay bahay ng isang pintor , na nagngangalang Juancho , na biyenan ng kanilang guro .
Dahil mahilig sa pagpinta , naglalagi si Jose sa estudyo ng pintor .
Nagbigay naman ng libreng aralin sa pagguhit at pagpinta ang matandang Juancho .
Napahanga kasi siya sa artistikong talino ng batang taga-Calamba .Si Jose at ang kanyang kaklaseng si Jose Guevarra , na mahilig ding magpinta , ay naging mag-aaral ng matandang pintor .
Humusay sila sa sining na ito kaya kinalaunan , sila ang naging paboritong pintor ng klase .Araw-araw na Buhay sa Bian .
Payak at may maayos na iskedyul ang buhay ni Jose sa Bian .
At nakatulong ito nang malaki sa kanyang kinabukasan .
Pinatibay nito ang kanyang katawan at kaluluwa .Ito ang itinala niya tungkol sa kanyang buhay sa Bian .Ito ang aking buhay dito .
Nakikinig ako ng misa tuwing alas kuwatro ng umaga , kung mayroon , o nag-aaral ako ng aking aralin sa oras na iyon at saka ako makikinig ng misa .
Uuwi ako sa bahay at pupunta sa hardin para maghanap ng mabolong makakain .
Pagkatapos ay mag-aagahan ako rig kadalasan ay kanin at dalawang tuyo .
Saka ako papasok sa paaralan hanggang alas diyes .
Umuuwi ako kaagad .
Kapag may espesyal na putahe , nagdadala kami ni Leandro sa bahay ng kanyang mga anak ( na hindi ko ginagawa kung nasa bahay ako ni hindi ko gagawin kailanman ) , at babalik ako nang walang anumang sinasabi .
Babalik ako sa paaralan ng alas dos at lalabas ng alas singko .
Magdadasal ako sandali , kasama ang ilang pinsan , bago ako uuwi .
Mag-aaral ako ng aking aralin .
Guguhit nang kaunti , at pagkatapos ay maghahapunan ng isa o dalawang silbihang kanin at ayungin .
Magdarasal kami , at kung may buwan , inaanyayahan ako ng aking mga pamangkin na makipaglaro sa ibang bata sa kalsada .
Salamat sa Diyos at hindi ako nagkasakit habang malayo sa aking mga magulang .Pinakamahusay na Mag-aaral sa Paaralan .
Sa mga araling pang-akademiko , tinalo ni Jose ang lahat ng mga kaklaseng taga-Bian .
Naunahan niya ang lahat sa Espanyol , Latin , at iba pang asignatura .May ilang kaklase ang naiinggit sa kanyang talino .
Lagi nilang isinusumbong si Rizal sa guro tuwing nakikipag-away siya .
Kung anu-ano ring kasinungalingan tungkol kay Rizal ang sinasabi nila sa guro .
Kaya napipilitan ang guro na parusahan si Jose .
Kaya nasabi ni Rizal na kahit mabait na bata ang reputasyon ko , bibihira ang araw na hindi ako nabibigyan ng lima o anim na palo .
5Pagtatapos ng Pag-aaral sa Bian .
Bago mag-Pasko noong 1870 , nakatanggap si Jose ng liham mula sa kapatid niyang si Saturnina , at ipinaalam sa kanya ang pagdating ng barkong Talim sa Bian na siyang mag-uuwi sa kanya sa Calamba .
Nang mabasa niya ang sulat , nagkaroon siya ng premonisyong di na siya babalik sa Bian kaya naging malungkot siya .
Nagdasal siya sa simbahan , nangolekta ng mga bato sa ilog bilang alaala , at nagpaalam sa kanyang guro at mga kaklase .
Umalis siya ng Bian ng Sabado ng hapon ng Disyembre 17 , 1870 , pagkaraan ng isa at kalahating taon ng pag-aaral sa bayang iyon .
Tuwang-tuwang lumulan sa barkong Talim dahil ito ang kauna-unahang pagkakataon niyang makasakay sa isang barko .
Lulan din ng barko ang Pranses na si Arturo Camps , kaibigan ng kanyang ama , na siyang nag-alaga sa kanya .Ang Pagkamartir ng Gom-Bur-Za .
Noong gabi ng Enero 20 , 1872 , mga 200 sundalong Pilipino at manggagawa ng arsenal ng Cavite , sa pamumuno ng sarhentong Pilipinong si Francisco Lamadrid , ang nag-alsa dahil sa abolisyon ng kanilang mga pribilehiyo , kasama rito ang di-pagbabayad ng tributo at di pagsama sa polo ( sapilitang paggawa ) ng reaksiyonaryong Gobernador Rafael de Izquierdo .
Sa kasamaang-palad , ang Pag-aalsa sa Cavite ay nasupil pagkaraan lamang ng dalawang araw nang dumating ang tulong na puwersang Espanyol mula Maynila .
Pinalaki ng mga awtoridad na Espanyol ang pangyayari at sinabing ang pag-aalsa ay rebolusyon para sa kasarinlan ng Pilipinas .
Sa gayon , maisasangkot dito bago maipabitay sina Padre Mariano Gomez , Jose Burgos , at Jacinto Zamora , mga lider ng kilusang sekularisasyon ng mga paroko , at kanilang mga tagataguyod ( Jose M. Basa , Joaquin Pardo de Tavera , at Antonio Ma .
Regidor , atbp. ) .Kaya kahit na mismo ang arsobispo ang humihingi ng kapatawaran dahil alam niyang inosente ang tatlong pari , ipinabitay ang Gom-Bur-Za ( Gomez , Burgos , at Zamora ) noong bukangliwayway ng Pebrero 17 , 1872 , sunod sa utos ni Gobernador Heneral Izquierdo .
Ang kanilang pagkamartir ay ipinagluksa ng mag-anak na Rizal at maraming makabayang pamilya sa Pilipinas .Galit na galit si Paciano sa pagbitay kay Burgos na kanyang kaibigan , guro at kasama sa buhay .
Sa tindi ng kanyang galit , tumigil siya ng pag-aaral sa Kolehiyo ng San Jose at nagbalik sa Calamba .
Noon niya ikinuwento ang buhay ni Burgos sa nakababatang kapatid na si Rizal , na noon ay malapit nang maglabingisang taong gulang .Ang pagkamartir ng Gom-Bur-Za noong 1872 ay naging inspirasyon ni Rizal para labanan ang kasamaan ng tiraniya ng Espanya at matubos ang mga inaaping kababayan .
Pagkaraan ng labimpitong taon , sa kanyang liham kay Mariano Ponce sa Paris noong Abril 18 , 1889 , Sinabi niya .Kung wala ang 1872 , wala ngayong Plaridel o Jaena o Sanciangco ni matatapang na kolonya ng mga Pilipino sa Europe .kung wala ang 1872 , si Rizal ay isa nang Heswita ngayon , at sa halip na isinusulat ang Noli Me Tangere , ay yaong kabaligtaran ang isinusulat .
Sa harap ng mga kawalang - katarungan at kalupitan noong ako 'y bata pa , ang aking diwa ay nagising at isinumpa sa sariling maipaghihiganti ko balang araw ang maraming biktima , at dahil ito ang nasasa isip , nag-aral ako nang mabuti at mababasa ito sa lahat ng aking mga ginawa at isinulat .
Balang araw , bibigyan ako ng Diyos ng pagkakataong maisakatuparan ang aking pangako .At kinalaunan , noong 1891 , inihandog niya ang kanyang pangalawang nobela , ang El Filibusterismo , sa Gom-Bur-Za .Kawalang-Katarungan sa Ina ng Bayani .
Bago ang Hunyo , 1872 , isang trahedya ang dumagok sa mag-anak na Rizal .
Dinakip si Doa Teodora dahil di umano ay siya at ang kanyang kapatid na si Jose Alberto ay nagtangkang lasunin ang taksil na asawa ng huli .
Si Jose Alberto , isang mayamang taga-Bian , ay kararating lamang mula sa paglalakbay sa Europa .
Sa kanyang pagkawala , inabandona ng kanyang asawa ang kanilang tahanan at mga anak .
Pagbalik niya sa Bian , natuklasan niyang may kinakasama na itong ibang lalaki .
Sa galit niya , nagplano siyang idiborsiyo ang asawa .
Para naman maiwasan ang iskandalo para sa pamilya , pinakiusapan ni Doa Teodora ang kapatid na patawarin ang asawa .
Naayos naman ang sigalot sa pamilya , at si Jose Alberto ay muling pumisan sa kanyang asawa .
Ngunit ang masamang babae , sa pakikipagsabwatan ng isang tenyenteng Espanyol ng Guardias Civiles , ay nagsampa ng kaso laban sa kanyang asawa at kay Doa Teodora .
Ayon dito , pinagtangkaan siyang lasunin ng magkapatid .Nagkataong may sama ng loob ang tenyenteng ito sa mag-anak na Rizal dahil minsan ay hindi siya binigyan ni Don Francisco ( ama ni Rizal ) ng pagkain para sa kanyang kabayo .
Pagkakataong makapaghiganti , ipinadakip niya si Doa Teodora .
sa tulong ng gobernadorcillo ng Calamba , si Antonio Vivencio del Rosario , isang sunud-sunuran ng mga prayle .
Ang mga walang utang-na-loob ay madalas na panauhin sa tahanan ng mga Rizal .Pagkaraang dakpin si Doa Teodora , pinaglakad ng sadistang tenyente si Doa Teodora mula Calamba hanggang Santa Cruz ( kabisera ng Laguna ) na may distansiyang 50 kilometro .
Pagdating sa Santa Cruz ay napiit siya sa kulungang probinsiyal .
Nakulong siya ng dalawa at kalahating taon bago siya mapawalang-sala ng Manila Royal Audencia ( Korte Suprema ) sa di umano 'y krimeng nagawa niya .Sa pagbabalik-tanaw sa pagkakapiit ng kanyang ina , sinabi ni Rizal .Walang katarungang kinuha sa amin ang aming ina .
Kinuha nino ?
Ng mga lalaking itinuring naming kaibigan at pinakiharapang bilang mga panauhing pandangal .
Nalaman naming nagkasakit ang matandang ina habang malayo siya sa amin .
Ang aming ina ay ipinagtanggol nina Francisco de Marcaida at Manuel Marzan , pinakabantog na abogado sa Maynila .
Sa wakas , napawalang-sala siya sa harap ng mga huwes , nagbibintang sa kanya , at mga kaaway .
Ngunit gaano ito katagal ?
Pagkaraan ng dalawa at kalahating taon .Kabanata 4 Mga Gantimpalang Natamo sa Ateneo de Manila .Apat na buwan pagkaraan ng pagbitay sa Gom-Bur-Za at habang si Doa Teodora ay nakakulong , si Jose , na hindi pa nagdiriwang ng kanyang ika - 11 kaarawan , ay ipinadala sa Maynila .
Nag-aral siya sa Ateneo Municipal , isang kolehiyong nasa pamamahala ng mga Heswitang Espanyol .
Ang kolehiyo ay mahigpit na karibal ng Kolehiyo ng San Juan de Letran ng mga Dominiko .
Dati itong tinatawag na Escuela Pia ( paaralan ng Kawanggawa ) , isang paaralan para sa kalalakihan sa Maynila na itinatag ng pamahalaang panglungsod noong 1817 .
Nang ang mga Heswita , na napaalis sa Pilipinas noong 1768 , ay nagbalik sa Maynila noong 1859 , ibinigay sa kanila ang pamamahala ng Escuela Pia .
Ang pangalan ng paaralan ay napalitan at naging Ateneo Municipal , at kinalaunan ay Ateneo de Manila .
Mahuhusay na edukador ang mga Heswita kaya ang Ateneo ay naging isang prestihiyosong kolehiyo para sa kalalakihan .Pumasok si Rizal sa Ateneo .
Noong Hunyo 10 , 1872 , si Jose , na sinamahan ni Paciano , ay nagpunta sa Maynila .
Kumuha siya ng eksamen sa doktrinang Kristiyano , aritmatika , at pagbasa para makapasok sa Kolehiyo ng San Juan de Letran .
Naipasa niya ang eksamen .
Nagbalik siya sa Calamba para makapiling ang kanyang pamilya at nang makibahagi sa pistang bayan .
Mga kanyang ama , na siyang may gustong mag-aral ang anak sa Letran , ay nagbago ng isip at nagpasiyang pag-aralin ito sa Ateneo .Kaya pagbalik niya sa Maynila , si Jose , na sinamahan muli ni Paciano , ay nagmatrikula sa Ateneo Municipal .
Noong una , ayaw siyang tanggapin ni Padre Magin Ferrando , na tagapagtala sa kolehiyo , dahil ( 1 ) huli na si Rizal sa pagpapatala , at ( 2 ) masakitin siya at maliit para sa kanyang edad .
Si Rizal noo 'y labing-isang taong gulang .
Ngunit sa tulong ni Manuel Xerez Burgos , pamangkin ni Padre Burgos , tinanggap na rin siya sa Ateneo .Sa kanilang pamilya , si Jose ang unang gumamit ng apelyidong Rizal .
Ito ang ginamit niyang ngalan nang nagpatala siya sa Ateneo dahil ang kanilang apelyidong Mercado ay pinagsususpetsahan na ng mga awtoridad na Espanyol .
Mercado ang ginagamit na apelyido ni Pacianosa Kolehiyo ng San Jose , at kilala siya ng mga awtoridad bilang paboritong estudyante at mapagkakatiwalaan ni Padre Burgos .Nang nag-aaral si Rizal sa Ateneo , ang kolehiyo ay nasa Intramuros , sa loob ng mga pader ng Maynila .
Noong una 'y nangupahan siya sa isang bahay sa labas ng mga pader , sa Kalye Caraballo , mga 25 minutong paglalakad mula sa kolehiyo .
Ang bahay paupahan ay pag-aari ng isang matandang dalagang nagngangalang Titay na nagkakautang ng P300 sa mga Rizal .
Sa kanya nangupahan si Rizal bilang bahagi ng pambayad-utang niya .Ang Sistemang Pang-edukasyon ng mga Heswita .
Ang sistema ng edukasyon ng mga Heswita sa Ateneo ay mas makabago kaysa ibang kolehiyo noong panahong iyon .
Sinasanay nila ang mga estudyante sa pamamagitan ng disiplina at instruksiyong panrelihiyon .
Itinataguyod nito ang kulturang pisikal , humanidad , at siyentipikong pag-aaral .
Bukod sa mga kursong pang-akademiko tungo sa Batsilyer ng Sining , may mga kursong bokasyonal din sa kolehiyo , gaya ng agrikultura , komersiyo , pagmemekaniko , at pagsasarbey .Bago magsiunula ang klase sa umaga ay nakikinig ng misa ang mga estudyante .
Bawat asignatura ay sinisimulan at winawakasan sa pagdarasal .Ang mga estudyante ay nahahati sa dalawang pangkat .ang Imperyo Romano , na binubuo ng mga internos ( sa loob ng kolehiyo nangangasera ) , at ang Imperyo Carthagena , na binubuo ng mga externos ( sa labas ng kolehiyo nangangasera ) .
Ang pinakamahusay na estudyante sa bawat imperyo ay tinatawag na emperador ; ang pangalawang pinakamahusay , tribuna ; ang pangatlo , dekuryon ; ang pang-apat , senturyon , at ang panlima , ang tagapagdala ng bandila .
Sa mismong imperyo , ang mga estudyante ay naglalaban-laban para sa mga posisyon .
Sinumang estudyante ay maaaring humamon sa sinumang opisyal ng imperyo sa pamamagitan ng pagsagot sa mga tanong tungkol sa aralin ng naturang araw .
Naaalis sa posisyon ang isang opisyal kapag tatlong beses siyang nagkamali sa pagsagot sa mga tanong .
Ang estudyanteng nasa dulo ng linya , kung mag-aaral siya nang mabuti , ay maaaring pumalit sa sinumang opisyal , kasama na rito ang pagiging emperador .
Ang dalawang pangkat , ang Imperyo Romano at Imperyo Carthagena , ay lagi na lamang naglalaban sa pangunguna sa klase .
Bawat pangkat ay may kanya-kanyang bandila .pula para sa mga Romano , at asul para sa mga Carthagena .
Sa simula ng pasukan , parehong ginagamit ng mga pangkat ang dalawang bandila .
Sa unang pagkatalo , ang bandila ng natalong pangkat ay inililipat sa kaliwartg bahagi ng silid .
Sa pangalawang pagkatalo , inilalagay ito sa mababang posisyon sa kanang bahagi .
Sa pangatlong pagkatalo , ang nakatagilid na bandila ay inilalagay sa kaliwa .
Sa pang-apat , ang bandila ay ibinabaligtad at inilalagay sa kanan .
Sa panlima , ang nakabaligtad na bandila ay inilalagay sa kaliwa .
Sa pang-anim , ang bandila ay pinapalitan ng pigura ng isang asno .Ang mga mag-aaral sa Ateneo noong panahon ni Rizal ay may unipormeng binubuo ng pantalong mula sa mga hinabing hibla ng abaka at guhit guhit na bulak na amerikana .
Ang materyal ng amerikana ay tinawag na rayadillo , na naging kilala dahil ito ang ginawang uniporme ng mga sundalong Pilipino noong mga unang araw ng Unang Republika ng Pilipinas .Ang Unang Taon ni Rizal sa Ateneo ( 1872 73 ) .
Noong unang araw ng klase sa Ateneo , noong Hunyo , 1872 , nakinig ng misa si Rizal sa kapilya ng kolehiyo at taimtim na nagdasal at humingi ng patnubay sa Diyos .
Pagkatapos ng misa , pumasok na siya sa kanyang klase , at nakita niyang marami siyang kamag-aral na Espanyol , mestiso , at Pilipino .Ang unang propesor ni Rizal sa Ateneo ay si Padre Jose Bech , na sa paglalarawan niya ay matangkad at payat na lalaki , medyo nakukuba , matulin maglakad , mukhang asetiko , seryoso at inspirado , maliliit at malalalim ang kanyang mga math , matangos ang ilong na parang sa Griyego , at manipis ang labing hugis arkong pababa sa baba .Dahil bago sa paaralan at di gaanong mahusay sa Espanyol , si Rizal ay inilagay sa dulo ng klase .
Isa siyang externo , kaya napabilang siya sa mga Carthagena , na nakaposisyon sa dulo ng linya .Pagkaraan ng unang lingo , ang masakiting batang taga-Calamba ay nagpakita ng mabilis na pag-unlad .
Sa pagtatapos ng buwan , naging emperador na siya .
Siya ang pinakamatalinong mag-aaral sa klase , at binigyan siya ng gantimpala .
Tuwang-tuwa ako , sabi niya , nang mapanalunan ko ang una kong premyo , isang larawang relihiyoso !
3 Ipinagmamalaki niya ang naging unang gantimpalang napanalunan niya sa Ateneo .
Para humusay sa Espanyol , kumuha siya ng pribadong aralin sa Kolehiyo ng Santa Isabel kapag bakanteng oras sa tanghali , habang ang ibang mag-aaral ay naglalaro at nagkukuwentuhan .
Nagbayad siya ng tatlong piso para sa mga aralin sa wikang Espanyol ngunit sulit naman ang perang iyon .Sa ikalawang hati ng unang taon niya sa Ateneo , hindi masyadong nagpursige si Rizal para mapanatili ang panganguna niya sa klase .
Ang dahilan nito ay ang di-magandang puna ng kanyang propesor .
Nang magtapos ang taon , nakuha niya ang pangalawang puwesto bagaman ang mga marka niya ay Pinakamahusay .
Bakasyon sa Tag-araw ( 1873 ) .
Pagkasara ng eskuwela noong Marso 1873 , umuwi si Rizal sa Calamba pan magbakasyon .
Hindi siya gaanong nagsaya sa bakasyon niya dahil nakapiit pa rin ang kanyang ina .
Para maaliw siya , isinama siya ng kanyang kapatid na si Neneng ( Saturnina ) sa Tanawan .
Gayunman , hindi pa rin nito nalunasan ang kanyang kalungkutan .
Hindi nagpaalam sa ama , nagpunta siya sa Santa Cruz at dinalaw ang ina .
Ikinuwento niya ang matataas niyang grado sa Ateneo .
Tuwang-tuwa yinakap ng ina ang paborito niyang anak na lalaki .Nang magtapos ang bakasyon , nagbalik si Rizal sa Maynila para sa ikalawang taon niya sa Ateneo .
Sa pagkakataong ito , nangasera siya sa loth ng Intramuros sa Blg. 6 Kalye Magallanes .
Ang kanyang kasera ay isang matandang biyudang nagngangalang Dona Pepay , na may biyudang anak at apat na anak na lalaki .Pangalawang Taon sa Ateneo ( 1873 - 74 ) .
Walang matingkad na nangyari sa pangalawang taon ni Rizal sa Ateneo , liban sa pinagsisisihan niya ang pagpapabaya niya sa pag-aaral noong nakaraang taon dahil lamang di niya naibigan ang sinabi ng kanyang guro .
Kaya , binawi niya ang pangunguna sa klase , at puspusang nag-aral .
Muli 'y naging emperador siya .Ilan sa mga kamag-aral niya ay bago .
Kabilang dito ang tatlong batang taga-Bian na naging kaklase niya sa paaralan ni Maestro Justiniano .Sa pagtatapos ng eskuwela , matataas na grado ang natanggap ni Rizal sa lahat ng asignatura at nabigyan siya ng isang gintong medalya .
Dahil dito , masayang-masaya siyang umuwi para sa kanyang bakasyon sa Calamba noong Marso 1874 .Paghula sa Pagpapalaya sa Ina .
Hindi nag-aksaya si Rizal ng panahon at dinalaw niya kaagad ang kanyang ina sa kulungan .
Inaliw niya si Doa Teodora sa mga kuwento tungkol sa kanyang pagtatagumpay sa pag-aaral sa Ateneo at katawa-tawang mga pangyayari tungkol sa kanyang mga guro at kamag-aral .
Tuwang-tuwa naman ang ina na ang paborito niyang anak ay nagtatagumpay sa pag-aaral .Sa kanilang pag-uusap , naikuwento ni Doa Teodora ang napanaginipan nang nakaraang gabi .
Ipinaliwanag ni Rizal ang panaginip .
Aniya , makalalaya na ang ina sa loob ng tatlong buwan .
Napangiti si Doa Teodora dahil nasasaisip niya 'y bunga lamang ng pagnanasa ng anak na mapaligaya siya kaya nasabi niya ang ganoong hula .Ngunit nagkatotoo ang hula ni Rizal .
Wala pang tatlong buwan at si Doa Teodora ay napalaya .
Nang mangyari iyon ay nasa Maynila na si Rizal para sa kanyang klase sa Ateneo .Masayang-masayang umuwi sa Calamba si Doa Teodora .
Masayang-masaya siya at ipinagmamalaki niya si Jose na itinulad niya sa Joseph ng Bibliya na may kakayahang magpaliwanag ng mga panaginip .Hilig sa Pagbabasa .
Noong bakasyon ng 1874 , nahilig si Rizal sa pagbabasa ng mga nobelang romantiko .
Gaya ng ibang tinedyer , interesado siyang magbasa ng mga kuwento ng pag-ibig at romansa .Ang una niyang paboritong nobela ay ang The Count of Monte Cristo ni Alexander Dumas .
Malaki ang naging impluwensiya sa kanya ng nobelang ito .
Kiniliti ng kapanapanabik na nobelang ito ang kanyang imahinasyon ang mga pagdurusa ni Edmond Dantes ( ang bida ) sa kulungan , pagkatakas nito sa bartolina ng Chateu d 'If , pagkatuklas niya sa nabaong yaman sa mabatong isla ng Monte Cristo , at paghihiganti sa mga kaaway na nagkasala sa kanya .Nakabasa rin si Rizal ng maraming romantikong nobela .
Ang pagbabasa niyang ito ay nakatulong sa pagpapayaman ng kanyang malikhaing isip .Totoong palabasa si Rizal .
Di lamang kuwentong-katha ang binabasa niya , nagbabasa rin siya ng di-kathambuhay .
Napakiusapan niya ang ama na ibili siya bagaman may kamahalan ng kompletong tomo ng isinulat ni Cesar Cantu , ang Universal History .
Ayon kay Rizal , ang aklat na ito ay makatutulong nang malaki sa kanyang pag-aaral .
Maaari ring manalo siya ng mas maraming gantimpala sa Ateneo dahil sa naturang aklat .Kinalaunan , binasa ni Rizal ang Travels in the Philippines ni Dr. Feodor Jagor , isang Alemang siyentipiko-manlalakbay na bumisita sa Pilipinas noong 1859 - 1860 .
Hinangaan niya ang ( 1 ) matalas na obserbasyon ni Jagor sa mga pagkukulang ng kolonisasyon ng Espanya , at ( 2 ) ang hula nitong balang araw ay mawawala sa Espanya ang Pilipinas at ang papalit na kolonisador ay ang Amerika .Pangatlong Taon sa Ateneo ( 1874 - 1875 ) .
Noong Hunyo 1874 , bumalik si Rizal sa Ateneo para sa kanyang ikatlong taon .
Kabubukas pa lamang ng klase ay dumating ang kanyang ina at masayang ibinalita sa anak na nakalaya na siya , gaya ng hula nito .
Si Rizal ay masayang-masaya rin sa pagkakalaya ng kanyang ina .Ngunit kahit masaya na ang kanilang pamilya , hindi naging maganda ang ipinakita ni Rizal sa kanyang pag-aaral , di tulad noong nakaraang taon .
Nananatili namang matataas ang grado niya sa lahat ng asignatura ngunit isang medalya ( sa Latin ) lamang ang kanyang napanalunan .
Hindi siya nanalo ng medalya sa Espanyol dahil hindi pa siya bihasa sa pagsasalita ng naturang wika .
Siyempre pa , tinalo siya ng isang Espanyol , na mahusay sa pagsasalita ng wikang Espanyol at pagbigkas sa mga salitang Espanyol .Pagkatapos ng eskuwela noong Marso 1875 , bumalik si Rizal sa Calamba para magbakasyon .
Siya mismo ay hindi natuwa sa kanyang ipinakita sa pag-aaral ng katatapos na taon .Ikaapat na Taon sa Ateneo ( 1875 - 76 ) .
Pagkaraan ng masayang bakasyon , nagbalik si Rizal sa Maynila para sa kanyang ikaapat na taon .
Noong Hunyo 16 , 1875 , naging interno siya ng Ateneo .
Isa sa kanyang mga propesor ay si Padre Francisco de Paula Sanchez , isang mahusay na edukador at iskolar .
Naging inspirasyon siya ng batang si Rizal para mag-aral nang mabuti at sumulat ng tula .
Naging tagahanga at kaibigan din naman ni Rizal ang pari dahil nakita at iginalang nito ang talinong bigay ng Diyos sa batang taga-Calamba .
Sa kanyang parte , lubos na hinahangaan at iginagalang ni Rizal si Padre Sanchez , na para sa kanya 'y pinakamahusay niyang propesor sa Ateneo .Sa kanyang talaarawan , pinuri ni Rizal si Padre Sanchez .
Ipinakita niya ang kanyang pagmamahal at pasasalamat sa pari .
Inilarawan niya ang Heswitang pari bilang huwaran ng pagkamakatwiran , pagkamaagap , at pagmamahal para sa pag-unlad ng kanyang mga mag-aaral .
4Naging inspirasyon ni Rizal si Padre Sanchez para magkaroon ng panibagong sigla sa pag-aaral .
Nanguna siya sa mga kaklase niya sa lahat ng asignatura at nanalo siya ng limang medalya sa pagtatapos ng eskuwela .
Nagbalik siya sa Calamba noong Marso 1876 at buong pagmamalaki niyang inihandog sa mga magulang ang kanyang limang medalya at matataas na grado .
Masayang-masaya siya dahil nabayaran niya kahit papaano ang mga sakripisyo ng kanyang ama .Huling Taon sa Ateneo ( 1876 77 ) .
Pagkaraan ng bakasyon , bumalik si Rizal sa Maynila noong Hunyo 1876 para sa huli niyang taon sa Ateneo .
Naging mabuti ang kanyang pag-aaral .
Sa katunayan , naging pinakamahusay siya , sa lahat ng asignatura .Pinakamahusay na mag-aaral ng Ateneo ng panahong iyon , si Rizal ay tunay na ipinagmamalaki ng mga Heswita .Nagtapos nang matagumpay si Rizal sa Ateneo .
Siya ang nagkamit ng pinakamataas na grado sa lahat ng asignatura pilosopiya , pisika , biolohiya , kimika , wika , mineralohiya , atbp .Noong Araw ng Pagtatapos , Marso 23 , 1877 , si Rizal na noo 'y 16 na taong gulang , ay nagkamit mula sa kanyang Alma Mater , ang Ateneo Municipal , ng digri ng Batsilyer sa Sining na may pinakamataas na karangalan .
Ito ay araw na tunay na ipinagmalaki ng kanyang pamilya .
Ngunit para kay Rizal , gaya ng lahat na magsisipagtapos , ang Araw ng Pagtatapos ay isang panahon ng pait , tamis , saya at lungkot .
Noong gabi bago ang Pagtatapos , ang huling gabi niya sa dormitoryo ng kolehiyo , hindi siya makatulog .
Maagang-maaga kinabukasan , ang Araw ng Pagtatapos , nagdasal siya nang taimtim sa kapilya ng kolehiyo at ipinagkatiwala ko na ang buhay , sabi niya , para sa Birhen nang sa gayo 'y maprotektahan niya ako pagyapak ko sa mundong alam ko ay puno ng karahasan .Iba pang Gawain sa Ateneo .
Sa kabila ng mga tagumpay sa akademika , hindi naman subsob sa libro si Rizal .
Aktibo rin siya sa ibang gawain .
Isang emperador sa loob ng silid-aralan ; lider pa rin siya sa labas ng silid-aralan .
Aktibo siyang kasapi , kinalaunan ay kalihim , ng isang samahang relihiyoso , ang Kongregasyon ni Maria .
Tinanggap siyang kasapi ng samahang ito hindi lamang sa siya ay matalino kundi dahil sa kanyang debosyon sa Immaculada Concepcion , ang Patron ng kolehiyo .
Si Rizal ay kasapi rin ng Akademya ng Literaturang Espanyol at Akademya ng mga Likas na Agham .
Ang mga akademyang ito ay ekslusibong samahan sa Ateneo , kung saan tanging mga Atenistang may talino sa literatura at agham ang maaaring maging kasapi .Sa kanyang bakanteng oras , hinahasa naman ni Rizal ang kanyang talino sa panitikan sa patnubay ni Padre Sanchez .
Isa pang propesor , si Padre Jose Vilaclara , ang nagpayo sa kanyang tumigil nang makipag-usap sa mga Musa , at sa halip ay pagtuunan ng pansin ang mga asignaturang praktikal , gaya ng pilosopiya at likas na agham .
Hindi sinunod ni Rizal ang payong ito .
Nagpatuloy siya sa pagpapahusay ng kanyang pagkakatha ng tula sa tulong ni Padre Sanchez .Bukod sa pagsulat ng tula , naglaan din si Rizal ng panahon para sa sining ng pagpinta at eskultura .
Nag-aral siya ng pagpinta sa kilalang pintor na Espanyol , si Agustin Saez , at ng eskultura sa bantog na eskultor na si Romualdo de Jesus .
Ang dalawang maestro ay napahanga ni Rizal dahil sa kanyang husay sa mga larangang ito .Higit sa lahat , naglaan ng panahon si Rizal para sa palakasan sa pamamagitan ng pag-aaral ng gymnastics at pag-eeskrima .
Ipinagpatuloy niya ang pagsasanay sa palakasan na sinimulan ng kanyang Tiyo Manuel .Mga Istatwang Ginawa sa Ateneo .
Napahanga ni Rizal ang mga Heswitang propesor sa Ateneo dahil sa kanyang talino sa sitting .
Isang araw , inukit niya ang isang imahen ng Birheng Maria mula sa kahoy ng batikuling .
Talaga namang hinangaan ng mga Heswitang pari ang ganda at rikit ng imahen .Si Padre Lleonart , na hangang-hanga sa husay ni Rizal sa eskultura , ay humiling na ipag-ukit siya ni Rizal ng imahen ng Sagradong Puso ni Hesus .
Pinagbigyan siya ni Rizal , at pagkaraan ng ilang araw ay ipinakita niya ang nagawa niya kay Padre Lleonart .
6 Tuwang-tuwa ang matandang Heswita at di magkandatuto sa pasasalamat sa batang eskultor .
Plano niyang dalhin ang imahen sa Espanya , ngunit dahil malilimutin ay naiwan niya ito .
Ang imahen ay inilagay sa may pinto ng dormitoryo ng mga nangangaserang estudyante sa Ateneo , at nanatili iyon doon ng maraming taon , isang paalala sa lahat ng mga Atenista na si Dr. Jose Rizal ay nagtapos sa kanilang Alma Mater .
Ang imaheng ito ay nagkaroon ng mahalagang bahagi sa mga huling oras ni Rizal sa Fort Santiago .Mga Anekdota tungkol kay Rizal , ang Atenista .
Isa sa mga kapanahon ni Rizal sa Ateneo ay si Felix M. Roxas .
Naikuwento niya ang isang insidenteng nagpakita sa pagiging mapagpatawad ng bayani .
Isang araw , maraming Atenista , kabilang na si Rizal , ang nag-aral sa bulwagang-aralan .
Dalawang Atenista , sina Manzano at Lesaca , ang nag-away at nagbatuhan ng mga aklat .
Si Rizal , na abala sa kanyang mesa , ay tinamaan ng aklat sa mukha .
Hindi siya nagalit sa mga nag-aaway kahit na nagdurugo na ang kanyang mukha .
Dinala siya ng mga kaklase sa klinika para mabigyan ng pangunang lunas .
Pagkaraan , nagpatuloy siya sa pagpasok at ni minsan ay di nagpakita ng galit sa mga nakasakit sa kanya .Isa pang anekdota tungkol kay Rizal ay ikinuwento ni Manuel Xeres Burgos , na maybahay sa inuupahan ni Rizal bago naging interno sa Ateneo .
Ang anekdotang ito ay nagpapakita naman ng pagiging matulungin ni Rizal kahit isalang pa ang sarili sa panganib .
Isang hapon ng Huwebes , dahil walang aral ang araw na ito , nagpalipad ng saranggola ang mga batang lalaki sa azotea .
Si Rizal noon ay nasa may bintana at nagbabasa ng isang aklat ng mga pabulang nasa wikang Espanyol .
Di nagtagal , narinig niya si Julio Meliza ng Iloilo , isa sa pinakamaliit na estudyante , na umiiyak dahil ang kanyang saranggola ay sumabit sa mga baging na gumagapang sa kampanaryo ng Katedral ng Maynila na malapit sa kanilang tinitirhan .
Dahil pinagtatawanan ng malalaking lalaki ang kamalasan ni Julio , binitawan ni Rizal ang kanyang aklat at sinabihan si Julio na huminto na sa pag-iyak dahil kukunin niya ang saranggola nito .
Buong tapang na inakyat ni Rizal ang mataas na kampanaryo at nakuha naman niya ang sumabit na saranggola .Mga Tulang Isinulat sa Ateneo .
Si Doa Teodora ang unang nakatuklas sa talino ng anak sa pagsulat ng tula .
Ngunit si Padre Sanchez ang nagbigay ng inspirasyon kay Rizal para gamitin niya nang lubos ang biyayang ito ng Diyos .
Sa pamamagitan ng pagbukas sa isip ni Rizal sa mayamang impluwensiya ng pandaigdigang literature , nahikayat ni Padre Sanchez si Rizal para pandayin ang kanyang talino .Ang unang tula na maaaring naisulat ni Rizal noong siya ay nasa Ateneo ay ang Mi Primera Inspiracion ( Aking Unang Inspirasyon ) na inihandog niya sa kanyang ina noong kaarawan nito .
Sinasabing isinulat niya ito bago siya naglabing-apat na taong gulang , ibig sabihin ay noong taong 1874 .
Bago ang taong ito , hindi siya sumulat ng tula dahil nalulumbay ang puso niya sa pagkakapiit ng ina .
Nang makalaya ang ina , nag-umapaw sa tuwa at ligaya ang kanyang puso .Mga Tula ni Rizal tungkol sa Edukasyon .
Bagaman tinedyer pa lamang si Rizal , mataas na ang pagpapahalaga niya para sa edukasyon .
Naniniwala siya sa mahalagang papel nito sa kaunlaran at kalagayan ng isang bansa .
Inilahad niya ito sa kanyang tula Sa Edukasyon ay Magtatamo ng Liwanag ang Bansa .Ang hiningang mahalaga ng matinong edukasyon May bisang mapang-akit , nagkikintal ng saloobin ; Na sa Inang Bayan ay taos na iniaalayPati na ang di-maubos-ubos na ningning .At habang ang banayad na paghinga ng hamog Ay bumubuhay sa bulaklak na naluluoy , Gayundin din ang edukasyon na may biyaya ; Grasyang ibinabahagi sa sangkatauhan .Para sa kanya , di ipagdadamot ng taoAng lahat ng sa kanya ; maging ang kanyang katahimikan ; Dahil sa kanya isinilang ang lahat ng agham at sining , Na sa tao ay nagbibigay ng putong niyang lawrel .
Habang mula sa rurok ng bundok na mataas Malinaw na tubig ang siyang dadaloy , Kaya ang edukasyong walang bahid ni sukat Dulot ay payapa at tatag sa lupang tinitirhan .Kung saan ang naghahari ang edukasyon Namumukadkad , sumisigla ang kabataan ; Kamalian niya ay walang dudang mapaninindigan , At mapangingibabawan ng pagiging marangal ; kanyang binabali leeg ng panliliniang , At dahil sa poot , namutla krimen at kasamaan ; Mga nasyong barbaro , kaya niyang paamuhin , Asal-hayop nito ay nagbabago at nagiging kabayanihan .At habang dumadaloy itong batis ng buhay Sa lahat ng halaman , sa palumpong sa parang , Dulot nito ay kalinga , kapayapaan .
Bubusugin ng pagmamahal na walang hanggan Sa pampang nito ay umaagos nang banayad , Mga biyayang bigay niya sa kalikasan Kaya mahusay na edukasyon kapag nakamtan Lahat ng karangalam ay abot-kamay na .Mula sa kanyang labi ay dadaloy nang walang likat Tubig ng kabaitang kristal yata ang katulad , Kanyang pananalig , titibay at tatatag , Lakas ng kasamaan ay kanyang tunay na masusupil , Katulad ng mga along di gaanong nagluluwat , Pagsapit sa pampang , nawawala at nababasag , At ang kanyang halimbawa ay tulad ng salamin Ng balana sa pagsulong sa tunay na kaunlaran .
Sa kaibuturan ng tao ay isang halimaw .
Hanap ay liwanag ng mabuti 't pinagpala , Mga kamay na nakagapos nitong salarin , Hanap ay pusong dalisay at busilak .
Mga kaluluwang ipinag-alab niya Mula sa init ng pag-ibig , katwirang tunay Buhay na tigib sa ginhawa siyang dulot niya .At habang naroroon ang batong buhay na matayog Tinanaw ang mga along nagngangalit , Mapusok na sigwa at marahas na habagat , 0 daluyong ng dagat na di maawat , Hanggang sa sila ay mauubusan ng lakas , At sa wakas ay mahahapo , makatutulog , Kaya siya na sumandig sa edukasyon , Magiging tunay na gabay ng kanyang Inang Bayan .Sa sapiro 'y nakaukit ang dakilang paglilingkod .
Libu-libong karangalan ay kanyang ihahandog ; Sa kanyang dibdib , itatago 'ng mga dakilang anak , Hasik ng kabaita ay mabulaklak at malusog Sa pagmamahal at kabutihan , saloobin ay lilinis .
Mamalasin nilang mga panginoon ng lupa Ang araw na maghari ang edukasyong maka-Diyos Sa bayang nananalig sa tunay na kabutihan .Ang ating tatanghalin ang unang silahis ng umaga Mula sa araw na animo ay pagkapula-pulang hiyas , Ganda ng bukangliwayway , mapula at ginintuan , Mga brilyong kulay , kanyang isinasaboy ; Ganoon din ang gawa ng turong mainam , Nagsasaboy ng ligaya sa buhay na isipan .
Liwanag ang alay niya sa Mahal na Inang Bayan , Aakayin niya sa luwalhating walang hanggan .Sa tulang Malapit na Ugnayan ng Relihiyon at Mabuting Edukasyon , ipinakita ni Rizal ang kahalagahan ng relihiyon sa edukasyon .
Para sa kanya , ang edukasyong hindi kumikilala sa Diyos ay hindi tunay na edukasyon .
Kaya , sinabi niya sa kanyang tula .Malapit na Ugnayan ng Relihiyon at Mabuting Edukasyon .Habang umaakyat ang baging sa puno Hirap na gumagapang , kasama ang palamuti Ng luntiang parang , iginaganyak Ang isa 't isa at sabay na lumalago .
Ngunit sakaling tanggihan ng puno ang tulong Ang baging ay maluluoy , magiging inutil .
Gayon din ang Edukasyon sa Relihiyon Pinag-ugnay ng isang dakilang Espiritu .
Sa Relihiyon , Edukasyon ay nakikilala , At hinagpis sa lapastangang isipang tumatanggi Sa batayang aralin ng Relihiyon , Itong malinis na isipa 'y napababayaan .Habang ang sibol , umuusbong mula sa baging , Buong pagmamalaking nag-aalay ng tamis Habang ang magarang kasuotan Pinakakain mga ugat nito .gayundin ang tubig Ng saloobin ng kalangitan ay nagbibigay-buhay Sa Edukasyong tunay , naghahasik Ng liwanag , nagbibigay ng init ; dahil sa kanila Ang baging ay mabango at prutas nito 'y matamis .Kung walang Relihiyon , Edukasyong Pantao Tulad nito 'y bangkang hinampas ng hangin Na nawalan ng lakas , di malaman ang gagawin Sa nagngangalit na alon , nakatatakot na daluyong Malupit na Boreas , nasa 'yo ang lakas At kapangyarihang ipinangangalandakan sa 'min Dito sa kaibuturan ng iyong nagngangalit na dagat .Habang ang hamog ng langit ay pagkain ng bulaklak Nagpapalakas sa kayumangging lupa , Palamuti ng araw ng tagsibol ; kaya ganoon din Kapag ang Relihiyon ang nagkalinga Sa Edukasyon at mga doktrina nito , Taas-noo siyang maglalakad , masaya Tungo sa Kabutihan , at saan man 'y Maamo ay , mapipitas ang mga prutas ng saloobin .Mga Gawaing Panteatro ni Rizal sa Ateneo .
Habang estudyante sa Ateneo , nahilingan si Rizal ng kanyang paboritong guro , si Padre Sanchez , na sumulat ng isang dula batay sa tulang pasalaysay ni San Eustacio , Martir .
Noong nagbabakasyon sa Calamba noong 1876 , sinulat niya ang relihiyosong drama sa anyong patula at natapos niya ito noong Hunyo 2 , 1876 .Sa pagbubukas ng klase sa Ateneo noong Hunyo 1876 huling taon niya sa kolehiyong Heswita ipinakita niya kay Padre Sanchez ang natapos na dulang pinamagatang San Eustacio , Martir .
Binasa ito ng guro at pinuri ang batang estudyante para sa magandang pagkakasulat .Unang Pag-ibig ni Rizal .
Pagkaraan ng kanyang pagtatapos sa Ateneo , si Rizal , na noon ay 16 taong gulang , ay unang umibig masakit na karanasang sumasapit sa buhay ng lahat ng tinedyer .
Ang babae ay si Segunda Katigbak , magandang Batanguea na 14 na taong gulang .
Ang dalagitang taga-Lipa ay inilarawan ng ganito ni Rizal .May kaliitan siya , mga mata niya 'y parang nangungusap at kung minsa 'y nagpapakita ng marubdob na damdamin at minsa 'y parang nananamlay ; mapupula ang mga pisngi niya ; may kahalihalinang ngiti , at magagandang ngipin , at para siyang ada ; ang buong katauhan niya 'y may di-maipaliwanag na bighani .Isang araw ng Linggo , binisita ni Rizal ang kanyang Lola ( sa panig ng ina ) na naninirahan sa Trozo , Maynila .
Sinamahan siya ng kanyang kaibigang si Mariano Katigbak .
Ang kanyang Lola ay kaibigan ng mag-anak na Katigbak ng Lipa .
Pagdating sa bahay ng Iola , nakita niyang marami palang panauhin .
Isa rito ay napakagandang babae , na biglang nagpatibok ng kanyang puso .
Siya pala 'y kapatid ni Mariano , at ang ngalan niya 'y Segunda .Karamihan sa mga bisita ng kanyang Lola ay mga estudyante sa kolehiyo na nakaaalam ng kanyang husay sa pagpinta , kaya hinilingan nila si Rizal na igawa ng larawan si Segunda .
Pumayag si Rizal at kumuha siya ng lapis at iginuhit ang dalagita .
Manakanaka 'y napatitingin siya sa akin , naalala ng binata , at ako y biglang namumula .Higit na nakilala ni Rizal si Segunda sa linggu-linggo niyang pagpunta sa Kolehiyo ng La Concordia , kung saan nangungupahan ang kapatid na si Olympia .
Si Olympia ay malapit na kaibigan ni Segundo .
Matatalos na nagmamahalan sina Rizal at Segunda .
Ang pag-ibig nila ay masasabing pag-ibig sa unang tingin .
Ngunit wala na itong pag-asa sa simula palang dahil naipagkasundo na si Segunda na magpapakasal sa isa niyang kababayan , si Manuel Luz .
Si Rizal , kahit na siya 'y ubod ng talino , ay mahiyain at kiming mangingibig .
Naipakita na ni Segunda , sa pamamagitan ng kanyang pagkilos , ang nararamdam para sa binata , ngunit nangingimi pa rin si Rizal na magtapat sa kanya .Huli silang nag-usap noong isang Huwebes ng Disyembre 1877 , at papalapit na ang Pasko .
Binisita niya si Segunda sa Kolehiyo ng La Concordia para magpaalam dahil uuwi na siya ng Calamba sa susunod na araw .
Sinabi naman ni Segunda kay Rizal na uuwi rin siya ng Lipa sa kamakalawa .
Tumahimik ang dalagita , naghihintay na sabihin ni Rizal ang hinihingi ng kanyang puso .Ngunit walang sinabi ang binata , bagkus ay nagpaalam ito .Paalam .
Kung sabagay magkikita tayo kapag napadaan ka ng Calamba sa iyong pag-uwi sa Lipa .Nang sumunod na araw , dumating si Rizal sa kanyang bayan .
Hindi siya kaagad na nakilala ng kanyang inang nanlalabo na ang mga mata .
Ikinalungkot ni Rizal ang kalagayan ng mga mata ng ina .
Ngunit masaya siyang sinalubong ng mga kapatid na babae , panay ang tukso sa kanya kay Segunda , lalo pa 't naikuwento na ni Olympia ang tungkol sa dalawa .Nang gabing iyon , ipinakita ni Rizal sa kanyang pamilya ang husay niya sa pag-eeskrima .
Nakipag-eskrima siya at nanalo sa pinakamahusay sa Calamba .Nang sumunod na araw ( Sabado ) , nalaman ni Rizal na hindi dadaong sa Calamba ang barkong naglululan kay Segunda at kanyang pamilya dahil malakas ang hangin ; sa halip , ay titigil ito sa Bian .
Sumakay si Rizal sa kanyang puting kabayo at naghintay sa may kalsada .
Isang parada ng mga karomata mula Bian ang nagdaan .
Sa isa roon ay sakay si Segunda na nakangiti at nagwawagayway sa kanya ng isang panyolito .
Tila naumid ang dila , itinaas lamang ni Rizal ang kanyang sombrero .
Nagpatuloy lamang sa pagbiyahe ang mga karomata hanggang sa mawala ang mga ito , gaya ng isang mabilis na anino .Umuwi si Rizal , malungkot sa kinasapitan ng kanyang pag-ibig na naudlot dahil sa aking pagiging mahiyain .
Ang unang babaing nagpatibok ng kanyang puso ay tuluyan nang nawala sa kanya .
Nagbalik ito sa Lipa , at kinalauna 'y nagpakasal kay Manuel Luz .
Samantala , si Rizal ay nanatili sa Calamba na bigong mangingibig na nagnanamnam lamang sa mga alaala ng isang nawalang mahal .Pagkaraan ng tatlong taon , ito ang nasabi ni Rizal sa kanyang una ngunit bigong pag-ibig .Nagwakas nang maaga ang aking unang pag-ibig !
Laging magluluksa ang aking puso sa nangyaring ito .
Oo 't magbabalik ang aking mga ilusyon , ngunit iba na ang mga ito at di na sigurado sa mga mangyayari , hindi na handa dahil sa unang pagkabigo nito sa larangan ng pag-ibig .Kabanata 5 Pag-aaral ng medisina sa Unibersidad ng Santo Tomas .Sa kabutihang palad , kahit bigo at naging mapait ang unang pag-ibig ni Rizal , hindi naman ito nakaapekto sa kanyang pag-aaral sa Unibersidad ng Santo Tomas .
Pagkaraan ng unang taon sa kursong Pilosopiya at Sulat ( 1877 - 78 ) , lumipat siya sa kursong medisina .
Kahit na nag-aaral ng medisina sa unibersidad na pinamamahalaan ng mga Dominiko , kalaban ng mga Heswita sa edukasyon , nanatiling tapat si Rizal sa Ateneo , kung saan marami siyang sinalihang gawain at nagpatuloy ng pag-aaral ng kurso sa pagsasarbey .
Bilang isang Tomasino , nanalo siya ng maraming gantimpala sa literature , nagkaroon ng ibang pag-ibig , at nakipaglaban sa mga estudyanteng Espanyol na mapang-insulto sa kakayahan ng mga estudyanteng Pilipino .Ang Oposisyon ng Ina sa Mataas na Pinag-aralan .
Pagkaraang magtapos sa Ateneo nang may pinakamataas na karangalan , nagtungo si Rizal sa Unibersidad ng Santo Tomas para magpatuloy ng pag-aaral .
Noong Panahon ng Espanyol , ang Batsilyer sa Sining ay katumbas lamang ngayon ng mataas na paaralan at mga unang taon sa kolehiyo .
Noon ito ay maaari lamang kuwalipikasyon ng isang nagtapos para makapasok sa isang unibersidad .
Kapwa nais nina Don Francisco at Paciano na makapakarera si Jose sa isang unibersidad .
Ngunit si Doa Teodora , laging naaalala ang nangyari sa Gom-Bur-Za , ay tutol na tutol sa ganitong ideya , at sinabi niya sa kanyang asawa .Huwag mo na siyang ipadala pa sa Maynila ; marami na siyang alam .
Kung mas marami pa ang kanyang malalaman , tiyak na mapupugutan na siya ng ulo .
Hindi kumibo si Don Francisco , ngunit pinakiusapan si Paciano na samahan ang nakababatang kapatid sa Maynila , sa kabila ng pagluha ng ina .Maging si Rizal ay nagulat sa pagtutol ng kanyang ina dahil alam niya ang pagpapahalaga nito sa edukasyon .
Pagkaraan ng ilang taon , isinulat niya sa kanyang dyornal .Kinutuban na kaya noon ang aking ina sa kahihinatnan ko ?
Lagi nga kayang batid ng ina ang mangyayari sa anak ?
Pumasok si Rizal sa Unibersidad .
Noong Abril 1877 , si Rizal na noon ay maglalabing-anim na taong gulang , ay nagmatrikula sa Unibersidad ng Santo Tomas para sa kursong Pilosopiya at Sulat .
Sa kursong ito siya nag-enrol dahil ( 1 ) ito ang gusto ng kanyang ama , at ( 2 ) hindi pa ako sigurado sa magiging karera ko .
Sumulat siya at humingi ng payo tungkol dito kay Padre Pablo Ramon , Rektor ng Ateneo na naging mabuti sa kanya noong estudyante siya ng kolehiyong iyon .
Nang panahong iyon , nasa Mindanao ang Padre Rektor kaya hindi siya napayuhan kaagad .
Kaya noong unang taon sa Unibersidad ng Santo Tomas ( 1877 - 1878 ) , nag-aral si Rizal ng Kosmolohiya , Metapisika , Teodisiya at Kasaysayan ng Pilosopiya .Nang sumunod na taon ( 1878 - 79 ) , natanggap ni Rizal ang payo ng Rektor ng Ateneo na nagmumungkahing medisina ang mainam na kurso para sa kanya .
Kaya noon din ay nag-enrol siya sa mga kursong paghahanda para sa medisina .
Gusto ni Rizal na kumuha ng medisina dahil ninanais niyang magamot ang pagkabulag ng kanyang ina .Tinapos ang Kurso ng Pagsasarbey sa Ateneo ( 1878 ) .
Noong unang taon sa Unibersidad ng Santo Tomas ( 1877 78 ) , nag-aral din si Rizal sa Ateneo .
Kumuha siya ng kursong bokasyonal na nagbigay sa kanya ng titulong perito agrimensor ( dalubhasang agrimensor ) .
Nang panahong iyon , ang mga kolehiyong panlalaki sa Maynila ay may mga kursong bokasyonal sa agrikultura , komersiyo , mekaniko , at pagsasarbey .Gaya ng inaasahan , nanguna si Rizal sa lahat ng asignatura ng pagsasarbey , at nagkamit siya ng mga gintong medalya sa agrikultura at topograpiya .
Sa edad na 17 , naipasa niya ang eksamen sa kursong pagsasarbey , ngunit hindi kaagad naigawad sa kanya ang titulong agrimensor dahil wala pa siya sa edad .
Naibigay lamang ang titulong ito noong Nobyembre 25 , 1881 .Bagaman Tomasino , madalas pa ring dinadalaw ni Rizal ang Ateneo .
Hindi lamang dahil ito sa kursong pagsasarbey , kundi dahil sa kanyang katapatan sa Ateneo , kung saan marami siyang magagandang alaala , at kung saan ang mga Heswitang propesor , di tulad ng mga Dominiko ay nagmamahal sa kanya at nagbibigay ng inspirasyon sa kanya para mapagbuti niyang lalo ang kanyang pag-aaral .
Patuloy siyang naging aktibo sa mga gawain sa Ateneo .
Naging pangulo siya ng Akademya ng Literaturang Espanyol at kalihim ng Akademya ng mga Likas na Agham .
Ipinagpatuloy pa rin niya ang pagiging miyembro ng Kongregasyon ni Maria , at kung saan siya naging kalihim .Mga Pag-ibig ni Rizal .
Masipag sa pag-aaral niya sa Unibersidad ng Santo Tomas at marami pang gawain sa Ateneo , ngunit may panahon pa rin si Rizal para sa pag-ibig .
Isa siyang pangaraping romantiko na gusto ring makatikim ng pag-ibig .
Ang malungkot niyang karanasan sa unang pag-ibig ay nakatulong para matutunan niyang maging mas matalino sa larangan ng pag-ibig .Pagkaraang mawala sa kanya si Segunda Katigbak , niligawan niya ang isang dalagang taga-Calamba .
Sa kanyang talaarawan , tinawag niya itong Binibining L , at inilarawan niyang maganda at may kahali-halinang mga mata .
Ilang beses din niyang dinalaw ang dalaga sa tahanan nito , ngunit biglang inihinto ang kanyang panliligaw , at tuluyan nang namatay ang pag-iibigan .
Walang nakaaalam kung sino ang dalagang ito .
Hindi sinabi ni Rizal ang kanyang ngalan kaya hindi na nalaman ng kasaysayan kung sino ang dalagang ito .
Gayunman , sinabi ni Rizal ang dalawang dahilan bakit nagbago ang isip niya .
( 1 ) iniibig pa rin niya si Segunda , at ( 2 ) hindi gusto ng kanyang ama ang pamilya ni Binibining L .Pagkaraan ng ilang buwan , noong ikalawang taon niya sa Unibersidad ng Santo Tomas , nangupahan si Rizal sa bahay ni Doa Concha Leyba sa Intramuros .
Ang kapitbahay ni Doa Concha ay sina Kapitan Juan at Kapitana Sanday Valenzuela ng Pansanjan , Laguna .
na may magandang anak na babae , si Leonor .
Laging bukas angtahanan ng mga Valenzuela kay Rizal , na isang estudyante ng medisina mula Calamba , dahil sa husay nito sa salamangka .
Niligawan niya si Leonor Valenzuela , na isang matangkad na babaing maganda ang tindig .
3 Pinadadalhan niya ito ng liham ng pag-ibig na nakasulat sa tintang dinakikita .
Ang tinta ay gawa sa ordinaryong asin at tubig .
Hindi ito nakikita sa papel .
Si Rizal , na mahusay sa kimika , ang nagturo kay Orang ( palayaw ni Leonor Valenzuela ) ng lihim sa pagbasa ng anumang talang nakasulat sa tintang di-nakikita .
Pinapainit ito sa ibabaw ng kandila o lampara upang lumitaw ang mga salita .
Ngunit , tulad ng kay Segunda , tumigil siya sa panliligaw kay Orang .Ang sumunod na pag-ibig ni Rizal ay sa isa pang Leonor Leonor Rivera na pinsan niyang taga-Camiling .
Noong 1879 , noong simula ng ikatlo niyang taon sa Unibersidad tumira siya sa Casa Tomasina sa Blg. 6 Kalye Santo Tomas , Intramuros .
Ang may-ari ng bahay at tiyuhin niyang si Antonio Rivera ay may magandang anak na babae , si Leonor , na estudyante sa Kolehiyo ng La Concordia , kung saan nag-aaral din si Soledad ( bunsong kapatid na babae ni Rizal ) , Si Leonor ay tubong-Camiling , Tarlac at isinilang noong Abril 11 , 1867 .
Maganda siya , mayumi gaya ng namumukadkad na bulaklak , na may mabubuting mata .
Nabuo ang isang pag-ibig kina Jose at Leonor .
Nagkasundo sila .
Sa kanyang mga liham kay Rizal , Taimis ang inilalagdang ngalan ni Leonor nang sa gayon ay maitago nila ang kanilang relasyon sa mga magulang at kaibigan .Biktima ng Kalupitan ng Opisyal na Espanyol .
Nang si Rizal ay nasa unang taon sa medisina sa Unibersidad ng Santo Tomas , naranasan niya ang kalupitan ng mga Espanyol .
Isang madilim na gabi sa Calamba , noong 1878 , naglalakad siya sa kalsada .
Hindi niya napansin ang isang lalaki ng nadaanan niya .
Dahil hindi niya kilala ang anino , hindi niya nasaluduhan ni nabati ito ng Magandang Gabi .
Ang lalaki sa dilim ay isa palang tenyente ng Guardias Civiles .
Nagalit ito at hinarap si Rizal , hinampas ng kanyang espada at sinaktan ang likuran .Hindi naman malubha ang naging sugat ni Rizal ngunit naging masakit ito sa kanya .
Isinumbong ni Rizal ang insidente kay Heneral Primo de Rivera , ang Espanyol na gobemador-heneral ng Pilipinas ng panahong iyon .
Ngunit walang nangyari sa kanyang reklamo dahil siya ay isang indio at Espanyol ang mapang-abusong tenyente .
Kinalaunan , sa isang liham kay Blumentritt , isinulat noong Marso 21 , 1887 , sinabi niyang nagpunta siya sa Kapitan-Heneral ngunit wala siyang natamong katarungan ; gumaling ang aking sugat sa loob ng dalawang lingo .Para sa Kabataang Pilipino ( 1879 ) .
Noong 1879 , nagkaroon ng paligsahan sa panitikan ang Liceo Artistico-Literario ng Maynila , isang samahan ng mga mahilig sa sining at panitikan .
Naglaan ito ng gantimpala para sa pinakamagandang tulang isinulat ng isang katutubo o mestiso .
Si Rizal , na noon ay 18 taong gulang , ay nagsumite ng kanyang tulang pinamagatang A La Juventud Filipina ( Para sa Kabataang Pilipino ) .
Ang Inampalan , na binubuo ng mga Espanyol , ay humanga sa tula ni Rizal at iginawad dito ang unang gantimpala na isang pilak na panulat , hugis-pakpak at may dekorasyon na gintong laso .
Masayang-masaya ang batang si Rizal sa pagkapanalo niya sa timpalak ng pagsulat ng tula .
Taos sa puso siyang binati ng mga dati niyang propesor sa Ateneo , mga kaibigan at kamag-anak .
Ang nagwaging tula , ang A La Juventud Filipina ( Para sa Kabataang Pilipino ) ay tulang nagbibigay ng inspirasyon .
Sa pamamagitan ng magagandang berso , hiniling ni Rizal sa kabataang Pilipino na imulat na ang mga mata sa mga nangyayari sa kanilang paligid , na hayaang pumailanlang ang kanilang talino sa sining at agham , at lagutin ang tanikalang pumipigil sa diwa nila bilang tao .
Ito ang tula .Ang nagwaging tulang ito ni Rizal ay isang klasiko sa panitikang Filipino .
Una , isa itong napakagandang tula sa Espanyol na isinulat ng isang Pilipino , na kinilala ng mga Espanyol na awtoridad sa panitikan , at pangalawa , ipinahahayag ng tula sa kauna-unahang pagkakataon ng isang Pilipino hindi mga dayuhan ang konsepto ng pagiging makabayan , na ang kabataan ang siyang pag-asa ng bayan .Ang Konseho ng mga Diyos ( 1880 ) .
Nang sumunod na taon ( 1881 ) , nagkaroon muli ng panibagong paligsahan sa panitikan ang Liceo Artistico-Literario para sa ikaapat na sentenaryo ng kamatayan ni Cervantes , dakilang Espanyol na manunulat at awtor ng Don Quixote .
Sa pagkakataong ito , ang paligsahan ay bukas sa kapwa Pilipino at Espanyol .Maraming manunulat sa timpalak mga pari , mamamahayag , iskolar , at propesor .
Si Rizal , na inspirasyon ay ang pagwawagi noong nakaraang taon , ay sumali sa timpalak .
Isinumite niya ang isang dulang alegorikal na pinamagatang El Consejo de los Dioses ( Ang Konseho ng mga Diyos ) .
6Ang Inampalan ng paligsahan ay mga Espanyol .
Pagkaraan ng masusing deliberasyon sa mga lahok , iginawad nila ang unang gantimpala sa trabaho ni Rizal dahil pinakamahusay ang pagkakasulat nito sa lahat ng mga lahok .
7 Ang Espanyol na komunidad sa Maynila , sa pangunguna ng pahayagang Espanyol , ay matigas na tumutol sa desisyong ito dahil ang nagwaging awtor ay isang indio .
Sa kabila ng mga pagtutol , ang gantimpala ay ibinigay kay Rizal isang gintong singsing na may nakaukit na mukha ni Cervantes .
Isang Espanyol na manunulat , si D.N. del Puzo , ang nanalo ng pangalawang gantimpala .
Sa kauna-unahang pagkakataon , isang indio isang labinsiyam na taong gulang na estudyante ng medisina ang nanguna sa isang pambansang paligsahan sa panitikan , at tinalo ang maraming manunulat na Espanyol nang panahong iyon .
Masayang-masaya si Rizal dahil napatunayan niyang di totoong mga Espanyol lamang ang nakahihigit sa anumang larangan dahil kung mabibigyan ng pagkakataon ang mga katutubo ay maipakikita nilang maaari silang itapat sa anumang lahi .Ang nagwaging alegorya ni Rizal ay isang obra maestrang batay sa mga klasikong Griyego .
Sa pagsulat nito , si Rizal , bagaman estudyante ng Unibersidad ng Santo Tomas , ay tinulungan ng mabait na Padre Rektor ng Ateneo sa pangangalap ng kinakailangang materyales .
Nagtatag ang alegorya ng pagkakatulad nina Homer , Virgil , at Cervantes .
Tinalakay ng mga diyos ang mga merito ng mga dakilang manunulat na ito , at nagpasyang igawad ang trumpeta kay Homer , ang lira kay Virgil , at lawrel kay Cervantes .
Ang alegorya ay masayang nagtapos sa pagsasaya ng mga ada , diwata , at iba pang tauhang mitolohikal .Iba pang Pampanitikang Gawain .
Bukod sa dalawang nagwaging trabaho , si Rizal , bagaman nag-aaral ng medisina , ay nakalikha pa rin ng mga tula at isang sarsuwela .
Ang sarsuwelang ito ay Junto al Pasig ( Sa Tabi ng Pasig ) na itinanghal ng mga Atenista noong Disyembre 8 , 1880 , pista ng Immaculada Concepcion , ang Patron ng Ateneo .
Isinulat niya ito nang siya ay Pangulo ng Akademya ng Literaturang Espanyol sa Ateneo .Kung pagbabatayan ang gandang pampanitikan , hindi naman ganoon katampok ang Junto al Pasig .
Ngunit may mga bahagi rito na nagpapahayag ng satirika ng mga makabayang ideya ng awtor .
Halimbawa , pinasalita ni Rizal si Satanas nang ganito hinggil sa Pilipinas Ngayon ay walang ginhawa , Malungkot na umuungol sa kapangyarihan ng mga dayuhan , At dahan-dahang namamatay Sa walang kabanalang kapit ng Espanya .Nang taong iyon ( 1880 ) , sumulat siya ng isang sonatang pinamagatang A Filipinas para sa album ng Samahan ng mga Iskultor .
Sa sonatang ito , hinikayat niya ang mga artistang Pilipino na magbigay-dangal sa Pilipinas .Noong nakaraang taon , noong 1879 , nilikha niya ang tulang Abd-el Azis y Mahoma , na binigkas ng isang Atenista , si Manuel Fernandez , noong gabi ng Disyembre 8 , 1879 bilang parangal sa Patron ng Ateneo .Kinalaunan , noong 1881 , isinulat niya ang Al M. R.P. Pablo Ramon , isang tulang nagpapakita ng pagmamahal kay Padre Pablo Ramon , ang rektor ng Ateneo , na naging mabuti at matulungin sa kanya .Pagbisita ni Rizal sa Pakil at Pagsanjan .
Noong Mayo 1881 , nang siya ay estudyante ng medisina sa Unibersidad ng Santo Tomas , sumama si Rizal sa peregrinasyon sa bayan ng Pakil , kilalang dambana ng Birhen Maria delos Dolores .
9 Kasama niya ang mga kapatid na sina Saturnina , Maria , Trinidad , at kanilang mga kaibigang babae .
Sumakay siya sa kasko mula Calamba papuntang Pakil , Laguna , at tumuloy sila sa bahay nina G. at Gng. Manuel Regalado , na ang anak na si Nicolas ay kaibigan ni Rizal sa Maynila .Nabighani si Rizal at kanyang mga kasama sa tinatawag na turumba , kung saan ang mga tao ay nagsasayaw sa kalsada habang ipinuprusisyon ang istatwa ng milagrosang Birhen Maria de los Dolores .
Habang nagsasayaw sila ay umaawit nila .Turumba , Turumba , Mariangga Matuwa tayo 't masaya Sumayaw ng turumba Puri sa Birhen Maria .Sa Pakil , nabighani si Rizal sa isang magandang kolehiyalang si Vicenta Ybardolaza , na mahusay tumugtog ng alpa sa tahanan ng mga Regalado .
Mula Pakil , nagdaan si Rizal at mga kasama sa kalapit-bayan ng Pagsanjan .
Dalawa ang dahilan nito .Ito ang bayang sinilangan ni Leonor Valenzuela , isa sa mga naging kasintahan ni Rizal sa Maynila , at makita ang Talon ng Pagsanjan na kilala sa buong mundo .Pagkaraan ng ilang taon , Bianggit ni Rizal ang turumba sa Kabanata VI ng Noli Me Tangere at Talon ng Pagsanjan sa kanyang talaarawan niya ( Estados Unidos Sabado , Mayo 12 , 1888 ) , kung saan sinabi niya napakaganda nga ng Talon ng Niagara ngunit hindi kasingganda ng Talon ng Los Banos , ( sic ) Pagsanjan .Kampeon ng mga Estudyanteng Pilipino .
Si Rizal ang kampeon ng mga estudyanteng Pilipino na madalas na napapaaway sa mayayabang na estudyanteng Espanyol .
Hindi matanggap ng mga ito na nahihigitan sila ng Pilipino , kapag iniinsulto nila ay tinatawag na Indio , chongo !
Bilang ganti , tinatawag naman sila ng mga Pilipino na Kastila , bangus !
Madalas na nauuwi ito sa pag-aaway sa lansangan .Nakakasama rin si Rizal sa mga pag-aaway na ito .
Dahil nagsanay siya sa pag-eeskrima at wrestling , at talaga namang matapang , nakilala siya sa mga away na ito .
Noong 1880 , itinatag niya ang lihim na samahan ng mga estudyanteng Pilipino sa Unibersidad ng Santo Tomas at tinawag itong Compaerismo ( Pagsasamahan ) , at ang mga kasapi ay tinawag na Kasama ni Jehu , sunod sa ngalan ng isang heneral na Ebreo na nakipaglaban sa mga Arminiano at namuno sa Kaharian ng Israel sa loob ng 28 taon ( 843 816 B.C. ) .
Siya ang pinuno ng lihim na samahan , at kasama niya ang kanyang pinsang taga-Batangas na si Galicano Apacible na siya namang kalihim .
Pinamunuan ni Rizal ang pakikipaglaban sa mga estudyanteng Espanyol .Sa isang labanan ng mga estudyanteng Pilipino at Espanyol sa may Escolta sa Maynila , nasugatan sa ulo si Rizal .
Duguan at nababalutan ng alikabok , dinala siya ng mga kaibigan sa kanyang inuupahang bahay , sa Casa Tomasina .
Masuyong nilinis at ginamot ni Leonor Rivera ang kanyang sugat .Malulungkot na araw sa UST .
Si Rizal , na mahusay na mag-aaral ng Ateneo , ay hindi naibigan ang atmospera ng edukasyon sa Unibersidad ng Santo Tomas .
Hindi siya masaya sa institusyong Dominiko .
dahil ( 1 ) hindi maganda ang pagtingin sa kanya ng mga Dominikong propesor , ( 2 ) mababa ang pagtingin sa mga estudyanteng Pilipino , at ( 3 ) sinauna at mapang-api ang sistema ng pagtuturo .Sa kanyang nobelang El Filibusterismo , inilarawan niya kung paano hiyain at insultuhin ng mga Dominikong propesor ang mga estudyanteng Pilipino .
Ipinakita rin niya ang sinaunang sistemang pagtuturo rito , lalo na sa larangan ng pagtuturo ng mga likas na agham .
Ikinuwento niya sa Kabanata XIII , Ang Klase sa Pisika , na ang asignaturang agham ay itinuro nang walang ginagawang eksperimento sa laboratoryo .
Ang mikroskopyo at iba pang aparato sa laboratoryo ay nakatago lamang sa eskaparate para makita ng mga panauhin , ngunit di para gamitin ni hawakan ng mga estudyante .Dahil sa ganitong ugali ng kanyang mga propesor , si Rizal , ang pinakamahusay na estudyante ng Ateneo , ay hindi nagkamit ng mataas na karangalan .
Bagaman ang mga grado niya noong unang taon niya sa kursong pilosopiya ay pinakamahusay , hindi kahanga-hanga ang mga nakuha niya sa apat na taon niya sa kursong medisina .
Ito ang rekord ng kanyang pag-aaral sa Unibersidad ng Santo Tomas ( 1877 - 82 ) .Desisyong Makapag-aral sa Ibang Bansa .
Pagkaraang matapos ang ikaapat na taon sa kursong medisina , nagpasya si Rizal na mag-aral sa Espanya .
Hindi na niya makayanan ang malawakang panlalait , deskriminasyon , at pagkapoot sa Unibersidad ng Santo Tomas .
Kaagad namang sinang-ayunan ng kanyang nakatatandang kapatid na lalaki ang kanyang desisyong magpunta sa Espanya , gayundin ang dalawang kapatid na babae , sina Saturnina ( neneng ) at Lucia , Tiyo Antonio Rivera , ang mag-anak na Valenzuela , at ilang kaibigan .Sa kauna-unahang pagkakataon , hindi humingi si Rizal ng permiso at pagbasbas mula sa mga magulang dahil alam niyang salungat sila , lalo na ang kanyang ina , sa desisyong makapangibangbayan .
Hindi rin niya sinabihan maging ang kanyang mahal na si Leonor .
Alam niyang si Leonor , dahil babae , bata , at romantika , ay hindi makapagtatago ng isang lihim .
Kaya ang mga magulang ni Rizal , si Leonor , at mga awtoridad na Espanyol ay walang kaalam-alam sa kanyang pasyang mangibang-bayan para magpatuloy ng kanyang pag-aaral sa medisina sa Espanya , kung saan ang mga propesor doon ay mas liberal kaysa sa mga Unibersidad ng Santo Tomas .Kabanata 6 Sa Maaraw na Espanya .Pagkaraang matapos ang ikaapat na taon ng kursong medisina sa Unibersidad ng Santo Tomas , si Jose Rizal , na hindi nasiyahan sa sinaunang pamamaraan ng pagtuturo sa Dominikong pamantasan at panlalait ng mga Dominikong propesor sa mga estudyanteng Pilipino , ay nagpasyang tapusin ang kanyang pag-aaral sa Espanya .
Nang panahong iyon , ang pamahalaan ng Espanya ay isang monarkiyang konstitusyonal , na sa ilalim ng konstitusyon , ay kumikilala sa mga karapatang pantao , lalo sa kalayaan sa pananalita , kalayaan sa pamamahayag , at kalayaan sa pagtitipon .
Bukod sa mga dahilang ito , may isa pa siyang dahilan , na mas mahalaga kaysa tapusin ang kanyang pag-aaral sa Espanya .
Ito ang kanyang lihim na misyon , na hindi nabanggit ng maraming mananalambuhay ni Rizal ( kasama na sina Austin Craig at Wenceslao E. Retana ) sa kanilang mga isinulat .Ang Lihim na Misyon ni Rizal .
Ang misyong ito na naisip ni Rizal at sinang-ayunan ng kanyang nakatatandang kapatid na si Paciano ay ang masusing pag-aaral sa buhay at kultura , wika at kaugalian , industriya at komersiyo , at pamahalaan at batas ng mga bansang Europeo nang sa gayon ay maihanda na niya ang sarili sa dakilang misyon ng pagpapalaya sa mga kababayang inaapi ng tiranya ng Espanya .
Ito ay malinaw na makikita sa kanyang liham ng pamamaalam na ipinadala sa kanyang mga magulang bago siya magpunta sa Espanya .Bukod sa paghingi ng tawad sa mga magulang dahil umalis siya ng Pilipinas nang wala ang kanilang pahintulot at basbas , sinabi niya sa sulat .Dahil lahat ng bagay dito sa mundo ay minabuti ng Diyos na magkaroon ng pananagutan sa kasaysayan ng Paglikha , hindi ko maaaring iliban ang sarili sa tungkuling ito , at gaano man ito kaliit , ako man ay may misyong dapat tuparin , halimbawa .ang bawasan ang pagdurusa ng aking kababayan .
Alam kong nangangahulugan ito ng mga sakripisyo at malulubhang bagay .
Nakikinita-kinita ko na ang mga sakit na maaari kong ibigay sa inyo , ngunit may nararamdaman akong ito ay isang obligasyon ko at kailangan kong umalis .
Makikipagsapalaran ako , at maaari akong magtagumpay o mabigo ...
nasasa Diyos na iyan .Ang lihim na misyon ni Rizal ay sinabi rin ni Paciano sa kanyang liham sa nakababatang kapatid noong Mayo 20 , 1882 sa Maynila .
Ito ang bahagi ng liham .Nang dumating sa Calamba ang telegramang nagpapaalam ng iyong paglisan , gaya ng inaasahan , nalungkot ang ating mga magulang , lalo na ang matandang lalaki ( Don Francisco Z. ) na di na masyadong umimik mula noon , lagi na lamang nasa kama niya , at umiiyak sa gabi , anumang konsolasyon ang ibigay sa kanya ng ating pamilya , kura , at kahit di kakilala .
Pinapunta niya ako sa Maynila para malaman kung paano ka nakaalis .
Sa pagbabalik ko , sinabi ko sa kanila na ang iyong gastusin ay sinagot ng iyong mga kaibigan sa Maynila , sa pag-aakalang ito ang makapapanatag ng kanyang kalooban .
Gayunpaman , nanatili siyang malungkot .
Dahil dito , at sa takot na magkasakit siya dahil sa lungkot , sinabi ko ang lahat sa kanya , ngunit sa kanya lamang , nagmakaawa akong ilihim niya ito , at nangako naman siyang gagawin ito .
Noon ko lamang siya nakitang sumaya at nagbalik sa dati niyang gawi .
Ito ang nangyari sa pamilya .
Sinasabi ritong matatapos mo ang kurso sa medisina sa Barcelona at hindi sa Madrid .
Para sa akin , ang pangunahing layunin ng iyong pag-alis ay hindi ang pagtatapos ng kurso , kundi ang pag-aralan ang mga bagay na higit na magiging pakinabang o yaong mapakikinabangan mo .
Kaya naisip kong mas makabubuting mag-aral ka sa Madrid .Lihim na Pag-alis Patungong Espanya .
Ang pag-alis ni Rizal ay ginawang lihim nang sa gayon ay hindi ito malaman ng mga awtoridad at prayleng Espanyol .
Kahit na ang sariling magulang ay hindi ito nalaman , lalo na ng kanyang ina , dahil batid niyang hindi siya papayagan ng mga ito .
Tanging ang kanyang kapatid na lalaki ( Paciano ) , kanyang tiyo ( Antonio Rivera , ama ni Leonor Rivera ) , mga kapatid na babae ( Neneng at Lucia ) , mag- anak na Valenzuela ( Kapitan Juan at Kapitana Sanday at kanilang anak na si Orang ) , Pedro A. Paterno , kanyang kumpareng si Mateo Evangelista , mga paring Heswita ng Ateneo , at ilang malalapit na kaibigan , kasama na si Chengoy ( Jose M. Cecilio ) .
Ang mga butihing Heswitang pari ay nagpadala naman ng mga liham ngrekomendasyon sa mga miyembro ng kanilang kapisanan sa Barcelona .
Ginamit ni Rizal ang ngalang Jose Mercado , isang pinsang taga-Bian .Bago ang kanyang lihim na pag-alis , sumulat siya ng mga liham ng pamamaalam sa kanyang minamahal na magulang at kasintahang si Leonor Rivera -ang dalawang sulat ay kaagad na ipinadala pagkaraang makaalis siya .Noong Mayo 3 , 1882 , lumulan si Rizal sa barkong Espanyol na Salvadora na papuntang Singapore .
May mga luha sa mata at lungkot sa kanyang puso , pinagmasdan niya ang papawalang kalangitan ng Maynila .
Dali-dali siyang kumuha ng lapis at papel at iginuhit ang tanawing ito .Singapore .
Habang nasa biyahe papuntang Singapore , masusing inobserbahan ni Rizal ang mga tao at baggy na lulan ng barko .
May labing-anim na pasahero ang barko , kasama na siya lima o anim na kababaihan , maraming bata , at ang natitira 'y kalalakihan .
Siya lamang ang Pilipino , ang iba 'y Espanyol , ingles , at Negrong Indiyan .Ang kapitan ng barko , si Donato Lecha , mula Asturias , Espanya , ay nakipagkaibigan sa kanya .
Inilarawan siya ni Rizal sa kanyang talaarawan bilang isang palakaibigang tao , mas mabining kumilos kaysa mga kababayan niyang nakilala ko .
Ngunit kinaiinisan ni Rizal ang ilang Espanyol ( mga kapwa niya pasahero ) , na kung anu-anong masama ang ipinagsasabi tungkol sa Pilipinas , na kaya naman nila pinupuntahan ay para mapagkuwartahan .Para malibang sa nakababagot na biyahe , nakipaglaro ng ahedres ( chess ) si Rizal sa ibang pasaherong mas matanda pa sa kanya .
Madalas na natatalo niya ang mga ito dahil mahusay siyang manlalaro ng ahedres .Noong Mayo 8 , 1882 , habang papalapit ang barko sa Singapore , may natanaw siyang magandang islang nagpaalala sa kanya sa Isla ng Talim na may Susong Dalaga .Nang sumunod na araw ( Mayo 9 ) , dumaong ang Salvadora sa Singapore .
Nagparehistro si Rizal sa Hotel de la Paz , at dalawang araw siyang namasyal sa lungsod na kolonya ng Inglatera .
Nakita niya ang bantog na Hardin Botanikal , magagandang templo ng mga Buddhist , abalang distrito ng pamilihan , at estatwa ni Sir Thomas Stanford Raffles ( tagapagtatag ng Singapore ) .Mula Singapore Papuntang Colombo .
Sa Singapore , lumipat sa ibang barko si Rizal , sa Djemnah na isang barkong Pranses , na umalis sa Singapore papuntang Europa noong Mayo 11 .
Mas malaki at malinis ito , at mas maraming pasaherong lulan .
Ang mga pasahero ay mga Ingles , Pranses , Olandes , Espanyol , Malay , Siamese , at Pilipino ( G. at Gng. Salazar , G. Vicente Pardo , at Jose Rizal ) .
Wikang Pranses ang sinasalita rito dahil isa itong Pranses na barko at karamihan sa mga pasahero ay Pranses ang wika .
Sinubukan ni Rizal na kausapin ang mga kapwa pasahero sa Pranses , ngunit laking gulat at kahihiyan niya nang matantong ang Pranses na natutunan niya sa aklat sa Ateneo ay hindi kaagad maunawaan .
Kaya kinailangan niyang magsalita ng halong Espanyol -Latino na sinasabayan niya ng pagkukumpas ng kamay at pagguhit sa papel .
Ngunit dahil sa araw-araw niyang pakikipagusap sa mga Pranses , unti-unti siyang humusay sa pagsasalita ng wikang ito .Noong Mayo 17 , narating ng Djemnah ang Point Galle , isang baybaying bayan sa katimugan ng Ceylon ( ngayo 'y Sri Lanka ) .
Hindi gaanong naakit si Rizal sa bayang ito .
Isinulat niya sa kanyang talaarawan .Maganda ang kabuuan ng Point Galle ngunit malungkot at tahimik ito .Nang sumunod na araw , pumalaot uli ang Djemnah patungong Colombo , kabisera ng Ceylon .
Pagkaraan ng ilang oras ng paglalayag , nakarating ito sa kabiserang lungsod nang araw ding iyon .
Nabighani si Rizal sa Colombo dahil sa magagandang tanawin at eleganteng gusali nito .
Isinulat niya sa kanyang talaarawan .Mas maganda ang Colombo , elegante kaysa Singapore , Point Galle , at Maynila .
6Unang Pagdaan sa Canal Suez .
Mula Colombo , nagpatuloy ang Djemnah sa kanyang biyahe , tumawid ng Karagatang Indian patungong Tangos ng Guardafui , Africa .
Sa kauna-unahang pagkakataon , nakita ni Rizal ang tigang na baybayin ng Africa , na tinawag niyang hindi kaaya-ayang lupain ngunit kilalangkilala .Sa sumunod na pagtigil sa Aden bumaba si Rizal ng barko at namasyal .
Mainit ang lungsod , mas mainit kaysa Maynila .
Tuwang-tuwa siya nang makakita ng mga kamelyo dahil noon lamang niya nakita ang mga hayop na ito .
Mula Aden , nagtuloy ang Djemnah sa lungsod ng Suez , ang terminal ng Kanal Suez sa Red Sea .
Tulad ng mga karaniwang turista , bumaba ng barko si Rizal at namasyal sa Suez .
Ang bagay na tunay na nakaakit kay Rizal dito ay ang gabing maliwanag ang buwan , na nagpaalala sa kanya sa Calamba at kanyang pamilya .Limang araw ding binagtas ng Djemnah ang Kanal Suez .
Tuwang-tuwa si Rizal sa unang biyahe niyang ito sa kanal na ginawa ni Ferdinand de Lesseps ( inhinyero at diplomatang Pranses ) .
Pinasinayaan ito noong Nobyembre 17 , 1869 .Sa Port Said , ang terminal ng Kanal Suez sa Mediteranyo , bumaba muli ng barko si Rizal para makapamasyal .
Hindi niya malimutan ang karanasang marinig ang mga naninirahan dito na nagsasalita ng iba 't ibang wika Arabe , Ehipto , Griyego , Pranses , Italyano , Espanyol , atbp.Naples at Marseilles .
Mula Port Said , nagpatuloy ang Djemnah sa paglalakbay pa-Europa .
Noong Hunyo 11 , narating ni Rizal ang Naples .
Napansin niya ang pagiging abala ng lungsod sa komersiyo , masisiglang tagarito , at magagandang tanawin nito .
Humanga siya sa ganda ng Bundok Vesuvius , Kastilyo ni San Telmo , at iba pang makasaysayang lugar ng lungsod .Noong gabi ng Hunyo 12 , dumaong ang barko sa Pranses na daungan ng Marseilles .
Pagkaraang magpaalam sa mga kapwa pasahero , bumaba ng barko si Rizal .
Dinalaw niya ang kilalang Chateau d 'If , kung saan si Dantes , bida ng The Count of Monte Cristo , ay napiit .
Paborito niya ang nobelang ito ni Alexander Dumas nang siya ay nag-aaral pa sa Ateneo .
Tumigil siya ng dalawa 't kalahating araw sa Marseilles .Barcelona .
Noong hapon ng Hunyo 15 , umalis ng Marseilles si Rizal lulan ng tren patungong Espanya .
Tinawid niya ang Pyrenees at tumigil ng isang araw sa bayang ito ng Port Bou .
Napansin niya ang pagwawalang bahala sa mga turista ng mga Espanyol na opisyal ng imigrasyon , na kabaligtaran ng pagiging magalang ng mga Pranses na opisyal .Pagkaraang inspeksiyunin ang pasaporte sa Port Bou , nagpatuloy ang biyahe ni Rizal sa daangbakal , hanggang sa marating ang kanyang patutunguhan Barcelona noong Hunyo 16 , 1882 .Ang unang impresyon ni Rizal sa Barcelona , ang pinakadakilang lungsod ng Cataluna at pangalawang pinakamalaking lungsod ng Espanya , ay hindi maganda .
Naisip niyang hindi ito maganda , may maruruming maliliit na paupahang bahay , at supladong mga naninirahan .
Ganito ang naging impresyon niya dahil pagdating niya ay tumuloy siya sa isang maruming paupahang bahay na nasa makitid na daan ng pinakapangit na bahagi ng bayan , at ang mga tauhan at panauhin ng bahay-paupahan ay ipinagsasawalang-bahala siya .
Kinalaunan , nagbago ang pangit na impresyon ni Rizal sa lungsod .
Natuklasan niyang dakila nga itong lugar , na may atmospera ng kalayaan at liberalismo , at ang mga tao rito ay bukas ang puso , mapagpatuloy , at matatapang .
Libangan niyang maglakad sa Las Ramblas , ang pinakakilalang daan sa Barcelona .Malugod na tinanggap si Rizal ng mga Pilipino sa Barcelona , na ila 'y mga kaeskuwela niya sa Ateneo .
Nagbigay sila ng isang salu-salo para sa kanya sa kanilang paboritong cafe sa Plaza de Cataluna .
Ikinuwento nila kay Rizal ang magagandang tanawin ng Barcelona , pati na ang kaugalian ng mga Espanyol .
Ibinalita naman ni Rizal ang pinakahuling balita at usap-usapin sa Pilipinas .Amor Patrio .
Sa maunlad na Barcelona , isinulat ni Rizal ang isang makabayang sanaysay na pinamagatang Amor Patrio ( Pagmamahal sa Bayan ) , ang unang artikulong isinulat niya sa Espanya .
Ipinadala niya ang artikulong ito sa kanyang kaibigan sa Maynila , si Basilio Teodoro Moran , tagapaglathala ng Diariong Tagalog , unang pahayagan sa Maynila na nasa wikang Espanyol at Tagalog .Ang Amor Patrio , na nakasulat sa ilalim ng sagisag na pangalang Laong Laan ay lumabas sa Diariong Tagalog noong Agosto 20 , 1882 .
Ito ay nailathala sa dalawang teksto Espanyol at Tagalog .
Ang tekstong Espanyol ang siyang orihinal na isinulat ni Rizal sa Barcelona .
Ang tekstong Tagalog ay salin ni M.H. del Pilar .
Naligalig ng artikulo ang mga mambabasang Pilipino dahil sa pagiging makabayan ng sanaysay .
Gaya ng sa kanyang Al Juventud Filipina , hinikayat ni Rizal sa kanyang Amor Patrio ang mga kababayan na mahalin ang lupang tinubuan , ang Pilipinas .
Ito ang bahagi ng kanyang isinulat .Katulad ng matatandang Ebreong nangag-alay sa templo ng mga kauna-unahang bunga ng kanilang pag-ibig , tayong nangingibang lupain ay nag-uukol ng mga kaunaunahang tinig sa ating InangBayang nababalot ng mga panganorin at mga ulap ng umaga , lagi nang maganda at matulain , at sa tuwina 'y lalong sinasamba habang sa kanya 'y nawawalay at nalalayo ...
maging anuman ang kanyang ngalan , ang kanyang gulang o ang kanyang kapalaran , siya ( bayan ) ay lagi na nating minamahal , gaya ng pagmamahal ng anak sa kanyang ina sa gitna ng gutom at ng karalitaan .At bagay na kataka-taka !
Habang siya 'y lalong aba 't kulang-palad , habang lalong nagdurusa nang dahil sa kanya , ay lalo namang siyang sinasamba at hanggang sa nagtatamo ng kaligayahan sa pagtitiis nang dahil sa kanya .
Noong bata pa tayo 'y nawili tayo sa mga laro .Nang magbinata na 'y nalimot na natin ang mga yaon ; nang nagbinata na 'y humanap tayo ng ating pangarap ; nang mabigo naman tayo 'y tinangisan natin Ito .at tayo 't humanap ng lalong tunay at lalong kapaki-pakinabang ; nang tayo 'y maging ama na 'y namatayan tayo ng mga anak at pinawi ng panahon ang ating hapis , gaya ng pagpawi ng hangin sa dagat sa mga baybayin habang nalalayo sa mga ito ang mga sasakyang-dagat .
Ngunit ang pag-ibig sa inang-bayan ay di-mapapawi .
Kapag ito 'y pumasok na sa puso , dala nito ang banal na selyo ng pagkawalang-hanggan .
Sinasabing ang pag-ibig kailanman ay siyang pinakamakapangyarihang tagapagbunsod ng mga gawang lalong magiting ; kung ganoon , sa lahat ng pag-ibig , ang pag-ibig sa inang-bayan ay siyang nakalikha ng mga gawang lalong dakila , lalong magiting , at walang halong pag-iimbot .
Kung hindi 'y bumasa kayo ng mga ulat ng mga pangyayari taun-taon .
Salin mula sa Alga Akdang Pampanitikan sa Tuluyan ni Jose Rizal .
Maynila .Pambansang Komisyon ng Ikasandaang Taon ni Jose Rizal , 1961 ) Napahanga nang husto si Basilio Teodoro Moran , tagapaglathala , sa pagkakasulat ng Amor Patrio kaya binati niya si Rizal at hiningan ng iba pang artikulo .
Bilang tugon , isinulat ni Rizal ang ikalawa niyang artikulo para sa Diariong Tagalog na pinamagatang Los Viajes ( Mga Paglalakbay ) .
Ang ikatlong artikulo , ang Revista de Madrid ( Paggunita sa Madrid ) , na isinulat niya sa Madrid noong Nobyembre 29 , 1882 , ay isinauli sa kanya dahil nagsara ang Diariong Tagalog sanhi ng kakulangan sa pondo .Lumipat si Rizal sa Madrid .
Habang nasa Barcelona , natanggap niya ang malungkot na balitang marami na ang namamatay sa Maynila at karatig lalawigan dahil sa kolera .
Ayon sa sulat ni Paciano noong Setyembre 15 , 1882 , tuwing hapon ay nagnonobena ang mga taga-Calamba kay San Roque , bukod pa sa gabi-gabing prusisyon at pagdarasal , nang sa gayon ay ihinto na ng Diyos ang malagim na epidemya , na hindi kayang sugpuin ng mga Espanyol na awtoridad sa kalusugan .Isa pang malungkot na balita mula sa Pilipinas ay nagmula kay Chengoy na nagkukuwento ng pagiging malungkutin ni Leonor Rivera , na habang tumatagal ay lalong pumapayat dahil sa pangungulila sa kanyang minamahal .Sa isa niyang liham ( Mayo 26 , 1882 ) , pinayuhan ni Paciano ang nakababatang kapatid na tapusin ang kursong medisina sa Madrid .
9 Pagsunod sa payo ng kapatid , nilisan ni Rizal ang Barcelona noong taglagas ng 1882 para manirahan sa Madrid , kabisera ng Espanya .
Buhay sa Madrid .
Noong Nobyembre 3 , 1882 nag-enrol si Rizal sa dalawang kurso Medisina at Pilosopiya at Sulat sa Unibersidad Central de Madrid .
Bukod sa pag-aaral sa Unibersidad , nag-aaral din siya ng pagpinta at eskultura sa Akademya ng Sining ng San Fernando ; kumuha siya ng rnga pribadong gurong magbibigay sa kanya ng mga aralin sa wikang Pranses , Aleman , at Ingles ; masipag na nagsanay sa pakikipag-eskrima at pagbaril sa Bulwagan Armas nina Sanz at Carbonell .
Ang kanyang pagkauhaw sa karunungan ay pinunuan niya sa pamamagitan ng pagbisita sa mga galerya at museo , pagbabasa ng mga aklat tungkol sa anumang bagay , kasama na rito ang tungkol sa inhenyeriyang pangmilitar .Nagbuhay-Spartan si Rizal sa Madrid .
Alam niyang nasa Espanya siya para mag-aral at ihanda ang sarili para mapaglingkuran ang lupang tinubuan .
Kaya natuto siyang magbadyet ng kanyang pera at oras .
Naging masinop siya sa buhay , ginagasta lamang ang pera para sa pagkain , damit , matitirhan , at mga aklat hinding-hindi siya nag-aksaya kahit isang peseta sa pagsusugal , pag-inom ng alak , at pambababae .
Ang tanging bisyo niya ay bumili ng tiket ng loterya para sa bawat bola nito sa Loterya ng Madrid .
Ang kanyang bakanteng oras ay inilalaan niya sa pagbabasa at pagsusulat , pagdalaw sa mga kapwa Pilipinong estudyante sa bahay ng mga Paterno ( Antonio , Maximino , at Pedro ) , at pagsasanay ng pag-eeskrima at pagbaril .
Kung minsan , lalo 'y takipsilim ng tagaraw , nagtutungo siya sa Antigua Cafe de Levante para makipagkuwentuhan siya sa mga estudyanteng mula Cuba , Mexico , Argentina , atbp .Tuwing Sabado ng gabi , bumibisita siya sa tahanan ni Don Pablo Ortiga y Rey , na kapisan ang anak na lalaking si Rafael at anak na babaing si Consuelo .
Si Don Pablo ay naging alkalde ng Maynila noong administrasyon ng liberal na gobernador-heneral na si Carlos Ma. de la Tone ( 1869 1871 ) at kinalaunan ay naitaas ang posisyon at naging pangalawang pangulo ng Konseho ng Pilipinas sa Ministeryo ng mga Kolonya ( Ultramar ) .Pakikipagkaibigan kay Consuelo Ortiga y Perez .
Hindi guwapo si Rizal .
Hindi rin naman matikas ang kanyang tindig maliit lamang siya , ilang pulgada lamang sa limang talampakan ang taas niya .
Ngunit malakas ang karisma ni Rizal dahil sa kanyang mga talento at pagiging maginoo mga katangiang nakaaakit sa kababaihan .
Hindi kataka-takang umibig sa kanya si Consuelo , ang mas maganda sa mga anak na babae ni Don Pablo .Si Rizal na Mahilig sa mga Libro .
Paboritong libangan ni Rizal sa Madrid ang pagbabasa .
Sa halip na magsugal at manligaw sa mga babae , gaya nang ginagawa ng maraming Pilipinong nasa Madrid , madalas na nasa bahay si Rizal at nagbabasa hanggang hatinggabi .
Mula pagkabata ay talagang mahilig na siyang magbasa .Tinipid ni Rizal ang kanyang pera , at ang natipid niya ay ipinambibili ng mga libro sa tindahan ng mga segundo mano ng isang Senor Roses .
Nakapagtipon din naman siya ng may kalakihang aklatang pribado .
Kasama sa koleksiyon niya ng mga aklat ang Bibliya , Hebrew Grammar , Lives of the Presidents of the United States from Washington to Johnson , Complete Works of Voltaire ( 9 na tomo ) , Complete Works of Horace ( 3 tomo ) , Complete Works of C. Bernard ( 16 na tomo ) , History of the French Revolution , The Wandering Jew , Ancient Poetry , Works of Thucydides , The Byzantine Empire , The Characters ni La Bruyere , The Renaissance , Uncle Tom 's Cabin ni Harriet Beecher Stowe , Works of Alexander Dumas , Louis XIV and his Court , at iba pang libro tungkol sa medisina , pilosopiya , wika , kasaysayan , heograpiya , sining , at agham .Malaki ang naging epekto kay Rizal ng Uncle Tom 's Cabin ni Beecher Stowe at The Wandering Jew ni Eugene Sue .
Ang dalawang aklat na ito ang lalong gumising sa kanyang damdamin para sa mga aping kababayan .Unang Pagbisita ni Rizal sa Paris ( 1883 ) .
Noong bakasyon ng tag-araw sa Madrid , nagtungo si Rizal sa Paris , tinaguriang masayang kabisera ng France .
Tumigil siya rito mula Hunyo 17 hanggang Agosto 20 , 1883 .
Noong una , tumuloy siya sa Hotel de Paris sa 37 Rue de Maubange ; kinalaunan , lumipat siya sa mas murang otel sa 124 Rue de Rennes sa bahaging Latino .Gaya ng lahat ng turista , tuwang-tuwa si Rizal sa magagandang tanawin ng Paris , gaya ng magaganda nitong bulebard ( lalo na ang Champs Elysses ) , Opera House , Place de la Concorde , Arko ng Tagumpay , Bois de Boulogne ( napakagandang parke ) , Simbahan ng Madelaine , Katedral ng Notre Dame , Kolumna ng Vendome , Invalides ( na katatagpuan ng libingan ni Napoleon ang Dakila ) , at ang pabulosong Versailles .
Kaiba sa mga karaniwang turistang ang pangunahing interes sa pagpunta sa ibang bansa ay makita ang naggagandahang tanawin , magliwaliw sa mga klab at teatro , at mamili ng mga maiuuwing bagay , hinasa ni Rizal ang kanyang isipan sa pamamagitan ng masusing pag-aaral sa pamamaraan ng pamwnuhay ng mga Pranses at pagbisita sa mga museo , lalo na sa bantog na Louvre ; mga harding botanical , lalo na ang Luxembourg ; mga aklatan at galerya ng sining ; at mga ospital , kasama na ang Ospital ng Laennec , kung saan niya pinag-aralan ang pamamaraan ni Dr. Nicaise sa paggamot ng mga pasyente , at Ospital ng Lariboisiere , kung saan niya inobserbahan ang pageeksamen sa iba 't ibang sakit ng kababaihan .May nakatutuwang pangyayari habang nasa Paris si Rizal , madalas siyang mapagkamalang Hapon ng mga Pranses .
Ang presyo ng pagkain , inumin , tiket sa teatro , paglalaba , pagtira sa otel , at transportasyon ay lubhang mataas para sa kanyang bulsa kaya nabanggit niya sa isang liham sa kanyang mag-anak .Ang Paris ang pinakamahal na kabisera sa Europa .
12Si Rizal Bilang Mason .
Sa Espanya , nakasalamuha ni Rizal ang mga kilalang Espanyol na liberal at republiko , na karamihan ay Mason , kasama na rito sina Miguel Morayta , estadista , propesor , mananalaysay , at manunulat ; Francisco Pi y Margal , mamamahayag , estadista , at dating pangulo ng Unang Republikang Espanyol ; Manuel Becerra , Ministro ng Ultramar ( Mga Kolonya ) ; Emilio Junoy , mamamahayag at kasapi ng Cortes ng Espanya ; at Juan Ruiz Zorilla , miyembro ng Parlamento at pinuno ng Partidong Progresibong Republika ng Madrid .Humanga si Rizal sa pamamaraan ng pagpapahayag at pagpuna ng mga Masong Espanyol sa mga patakaran ng pamahalaan at pagbatikos sa mga prayle , na hindi magagawa sa Pilipinas .
Sa tamang panahon , noong Marso 1883 , sumapi siya sa lohiya ng Masonerya , ang Acacia , sa Madrid .
Ang dahilan niya sa pagiging Mason ay para makahingi ng tulong sa Masonerya sa pakikipaglaban sa mga prayle sa Pilipinas .
Dahil ginagamit ng mga prayle ang relihiyong Katolisismo bilang kalasag nila sa pamamalagi sa kapangyarihan at yaman at sa pag-usig sa mga makabayang Pilipino , gagamitin naman ni Rizal ang Masonerya na kalasag sa pakikipaglaban sa kanila .Kinalaunan , lumipat siya sa Lohiya Solidaridad ( Madrid ) , kung saan siya naging isang Punong Mason noong Nobyembre 15 , 1890 .
Noon namang Pebrero 15 , 1892 , ginawaran siya ng diploma bilang Punong Mason ng Le Grand Orient de France sa Paris .Bilang Mason , hindi kasing-aktibo si Rizal gaya nina M.H. del Pilar , G. Lopez Jaena , at Mariano Ponce .
Ang tangi niyang isinulat bilang isang Mason ay isang panayam na pinamagatang Science , Virtue , and Labor na binigkas niya noong 1889 sa Lohiya Solidaridad , Madrid .
Ito ang mahalagang bahagi ng panayam .Ang tungkulin ng makabagong tao , sa aking pagiisip , ay tungo sa katubusan ng sangkatauhan dahil kapag ang tao ay may dignidad , mababawasan ang mga sawimpalad at mas darami ang masayang tao sa buhay na ito .
Ang sangkatauhan ay hindi matutubos kung mayroong lumuluha , hangga 't may mga isipang ipininid at mga matang binulag na nagbibigay sa iba ng karapatang mamuhay gaya ng mga sultan na sila lamang ang may karapatan sa kasayahan at kagandahan .
Ang sangkatauhan ay hindi matutubos habang ang katwiran ay hindi Malaya , habang iginigiit ng pananampalataya ang sarili sa katotohanan , habang ang mga kapritso ay nagiging batas , at habang may mga bansang sumasakop sa iba .
Para makamit ng sangkatauhan ang mga dakilang tadhanang ginagabayan ng Diyos , nangangailangan ito sa kanyang poder ng pagwawaksi sa karahasan at tiraniya , ng salot na di masugpo at walang hinagpis at sumpang maririnig sa pagmamartsa nito .
Kailangan ang matagumpay na karera ay magmartsa sa himno ng kaluwalhatian at kasarinlan na may maaliwalas na mukha at malinaw na pag-iisip .Mga Alalahaning Pinansiyal .
Pagkaalis ni Rizal papuntang Espanya , lumala ang sitwasyon sa Calamba .
Bumagsak ang ani ng palay at tubo dahil sa tagtuyot at pananalakay ng mga baling .
Bukod dito , tinaasan ng narnamahala ng hasyendang Dominiko ang upa sa lupang sinasaka ng mag-anak na Rizal .
Ang tagapamahalang ito , na madalas na panauhin ng mga Rizal , ay madalas ding manghingi ng pabo kay Don Francisco ( ama ng bayani ) .Ngunit dumating ang panahong napeste ang mga pabo .
Nang minsang manghingi ang tagapamahala ng hasyenda , tumangging magbigay si Don Francisco dahil iilan na lamang ang natitirang pabo .
Ikinagalit ito ng tagapamahala , at gumanti siya sa pamamagitan ng pagpataw ng mas mataas na upa sa lupang sinasaka nina Don Francisco at Paciano .Dahil sa kahirapan , madalas na huli ang pagdating ng padalang pera kay Rizal .
Minsan nga ay walang dumarating na padalang pera sa Madrid kaya totoong naghirap si Rizal .
Minsan , napilitan si Paciano na ibenta ang kabayo ng nakababatang kapatid nang sa gayon ay may maipadala siyang pera rito .Isang makabagbag-damdamin sa buhay ni Rizal sa Madrid ay nangyari noong Hunyo 25 , 1884 .
Dahil wala siyang kaperapera , hindi siya nakapag-agahan ng araw na iyon .
Walang laman ang sikmura , pumasok siya sa kanyang klase sa unibersidad , sumali sa isang paligsahan sa wikang Griyego , at nanalo ng gintong medalya .
Nang gabing iyon , nakapaghapunan siya dahil siya ang naging panauhing tagapagsalita sa isang bangketeng inihandog kina Juan Luna at Felix Resurreccion sa Restawran Ingles , Madrid .Pagsaludo ni Rizal kina Luna at Hidalgo .
Ang bangkete noong gabi ng Hunyo 25 , 1884 ay inihandog ng komunidad ng mga Pilipino para ipagdiwang ang kambal na tagumpay ng mga Pilipinong pintor sa Pambansang Eksposisyon ng Sining sa Madrid ang Spolarium ni Luna ay nanalo ng unang gantimpala at ang Virgenes Cristianas Expuestas al Populacho ni Hidalgo ay pangalawang gantimpala .
Dinaluhan iyon ng mga kilalang Espanyol na alagad ng sining , mamamahayag , manunulat , estadista , at Pilipino .Sa tinig na malinaw , binigkas ni Rizal ang kanyang pagbati kina Luna at Hidalgo bilang dalawang tagumpay ng Espanya at Pilipinas , na ang tagumpay sa sining ay pumaibabaw sa hatiang pangheograpiya at pinagmulan na lahi dahil ang pagiging henyo ay unibersal ang pagiging henyo ay walang kinikilalang bansa , sumisibol ang pagiging henyo kahit na saan , ang pagiging henyo ay tulad ng liwanag , hangin , ang patrimonyo ng lahat , kosmopolitan gaya ng kalawakan , gaya ng buhay , gaya ng Diyos .
Binatikos din niya ang panlalait at pagiging bulag ng ilang walang kuwentang Espanyol ( tinutukoy niya ang masasamang prayle sa Pilipinas ) na hindi makaunawa sa unibersalidad ng pagiging henyo .Ang magandang talumpati ni Rizal ay hinangaan ng marami .
Bibihirang makarinig ng ganoong kagandang talumpati mula sa isang kayumangging Pilipino , na may dakilang pag-iisip , mahusay sa retorikang Espanyol , tapat sa kanyang nararamdaman , at malinaw kung magtalumpati .
Ito ang kabuuan ng talumpati ni Rizal .Narito ako sa harap ninyo , hindi ako natatakot na baka hindi ninyo ako pakinggan .
Naririto ako para makiisa sa inyong pagsasaya ; sa atin , ang pampasigla ng kabataan , at ikaw ay di maiiwasang maging mapagpalayaw .
Tigmak ng masimpatiyang hamog ang atmospera ; malaganap ang agos ng pagkakaibigan ; nakikinig ang mga kaluluwang mapagbigay ; at kaya nga hindi ko ikinatatakot ang aking abang katauhan ni pinagdududahan ang iyong kabaitan .
Kayong may tapat na kalooban , at mula doon sa tinitigilan ng mga dakilang sentimiyento , hindi na ninyo pinapansin ang mga walang kuwentang bagay-bagay , nakikita ninyo ang kabuuan at kayo na ang huhusga , at kayo ang naggagawad ng kamay sa mga tulad ko , nagnanais na makaisa sa isipan , sa iisang aspirasyon ang kaluwalhatian ng pagiging henyo , ang karilagan ng Inang Bayan .Narito , sa katunayan , ang dahilan kung bakit tayo nagtipon .
Sa kasaysayan ng mga nasyon , may mga ngalan na kaagad ay simbolo na ng tagumpay , na nagpapaalala ng pasyon at kadakilaan , mga ngalan na , gaya ng isang mahiwagang pormula , ay makapagbibigay ng masasayang kaisipan , mga ngalan na naging kasunduan , simbolo ng kapayapaan , bigkis ng pagmamahal sa pagitan ng mga nasyon .
Ang ngalan nina Luna at Hidalgo ay kabilang na dito ; ang kanilang tagumpay ay nagbigay liwanag sa dalawang dulo ng globo ang Silangan at ang Kanluran , ang Espanya at ang Pilipinas .
Sa pagbigkas nito , naniniwala ako at nakikita ang dalawang maliwanag na arko , mula sa parehong rehiyon na nagsasala-salabid doon sa itaas , ipinagbunsod damdaming may iisang pinagmulan , at mula doon sa itaas na nagbibigkis sa dalawang lahing may panghabambuhay na bigkis , dalawang lahi na ipinaghiwalay ng langit at dagat , dalawang lahi na ang mga binhi ng di-pagkakaisa ng tao at kanilang bulag na panunupil na itinanim ay hindi tumubo .
Sina Luna at Hidalgo ay parehong kaluwalhatian ng Espanya at Pilipinas .
Isinilang sila sa Pilipinas ngunit maaari ring naisilang sila sa Espanya dahil ang pagiging henyo ay walang kinikilalang bansa , sumisibol ang pagiging henyo kahit na saan , ang pagiging henyo ay tulad ng liwanag , hangin , ang partrimonyo ng lahat , kosmopolitan gaya ng kalawakan , gaya ng buhay , gaya ng Diyos .Ang panahon ng patriyarka sa Pilipinas ay papawala na .
Ang mga gawain ng kanyang mahuhusay na anak ay di na nasasayang pa sa kanyang tahanan .
Ang chrysalis ng silangan ay papaalis na sa kanyang kukun .
Ang kinabukasan ng isang mahabang araw para sa mga rehiyong iyon ay ipinahahayag ng makikinang na kulay at kulay-rosas na bukangliwayway , at ang lahing iyon , na nanamlay noong mga gabing makasaysayan , habang ang araw ay naghahasik ng liwanag sa ibang kontinente , ay muling gumigising , pinakilos ng malakas na tama na nilikha ng pakikipag-ugnayan sa mga Kanluranin , at siya ay humihingi ng liwanag , buhay , ang sibilisasyong minsan ay ipinamana sa kanya , kaya nagpapatunay ng mga eternal na batas ng palagiang ebolusyon , ng pagbabago , ng pana-panahon , ng kaunlaran .Batid na ninyo ito at ikinaliligaya ninyo ito .
Pagkakautang sa inyo ang ganda ng mga diyamanteng nasa korona ng Pilipinas .
Siya ang lumilikha ng mamahaling bato ; ang Europa ang nagbibigay ng kinang dito .
At lahat tayo ay humahanga sa husay ng iyong gawa ; tayo ang apoy , hininga , materyal na pinagmulan .Nakuha nila roon ang pagtula ng kalikasan , kalikasang puno ng pagkukunwari at terible sa kanyang kaguluhan , sa kanyang mga ebolusyon , sa kanyang dinamismo ; kalikasang malambing , tahimik , at mapagwarisa kanyang mga palagiang manipestasyon ; kalikasang nag-iiwan ng tatak sa lahat ng kanyang nilalang at nilikha .
Dadalhin ito ng kanyang mga anak saan man sila magpunta .Suriin kundi man ang kanilang karakter , kanilang gawain , at kahit di gaanong kakilala ang tao , makikita ang lahat ng bagay na bumubuo ng kanilang kaalaman , gaya ng kaluluwang nasa panguluhan ng lahat ng bagay tulad ng bukal ng mekanismo , gaya ng tunay na porma , gaya ng hilaw na material .
Imposibleng di mapagwari , kung ano ang nararamdaman ng sarili , hindi posibleng maging isang bagay at gawin ang ibang bagay .
Ang mga kontradiksyon ay malinaw lamang , kabalintunaan din ito .
Sa El Spolarium , sa pamamagitan ng kanbas na iyon na hindi pipi , maririnig ang kaguluhan ng taumbayan , ang pagsigaw ng mga alipin , ang kalampag ng mga kalasag ng mga bangkay , ang paghikbi ng mga naulila , ang bulong ng pagdarasal , na may lakas at realismo , gaya ng naririnig sa gitna ng pagkulog , sa gitna ng salpukan ng mga alon , o nakaliligalig na pagyanig ng lindol .Ito ring kalikasang ito ang lumikha ng mga dipangkaraniwang bagay na nakialam sa pagguhit na iyon .
Sa kabilang banda , sa ipininta ni Hidalgo ay mararamdaman ang dalisay na tibok ng sentimiyento , ideal na pagpapahayag ng kalungkutan , kagandahan , at kahinaan , mga biktima ng karahasan ; at ito ay dahil si Hidalgo ay isinilang sa ilalim ng liwanag at katumpakan ng langit na iyon , sa paghuni ng simoy ng dagat , sa gitna ng kahinahunan ng kanyang mga lawa , ang pagiging matulain ng kanyang lambak , at ang maharlikang pagkakasundo ng kanyang kabundukan .Sa dahilang iyon para kay Luna ay mga anino , kabalintunaan , mga naninimdim na ilaw , misteryo , at ang kasindak-sindak , gaya ng pag-alingawngaw ng sigwa sa kadiliman ng tropiko , ang kidlat at ang pag-ugong ng pagsabog ng kanilang bulkan .
Sa dahilang iyon , si Hidalgo ay puro liwanag , kulay , pagkakasundo , pakiramdam , kadalisayan , gaya ng Pilipinas sa gabing maliwanag ang buwan , sa mga payapang araw , sa kanyang abot-tanaw na nag-aanyaya ng pagmumuni-muni , at kung saan ang walang hanggan ay tahimik .
At kapwa , kahit na magkaiba sila sa kaanyuhan , ay nagkatulad din , gaya ng kung paano ating mga nagkakaibang puso ay ganoon din ang ginagawa .
Sa pagninilay-nilay sa kanilang palete ng marikit na silahis ng namumukadkad na kaluwalhatiang lumulukob sa Lupang Tinubuan , kapwa nagpapahayag ng kaluluwa ng ating buhay sosyal , moral , at political ; ang sangkatauhan ay napapailalim sa mararahas na pagsubok ; di-mailigtas na sangkatauhan ; katwiran at aspirasyon sa bukas na pakikipagsapalaran sa mga kinaaabalahan , panatisismo , at kawalang katarungan , dahil ang mga sentimiyento at opinyon at humahawi ng daan sa pinakamakapal na pader , dahil para sa kanila ay lahat ng katawan ay may maliit na butas , lahat ay naaninag , at kung walang panulat , kung walang pahayagang tutulong sa kanila , ang palete at mga brotsa ay di lamang kasiya-siya sa math ngunit magiging malinaw na papuri .Kung ang ina ay nagtuturo sa anak ng kanyang wika nang sa gayon ay maunawaan niya ang kanyang tuwa , pangangailangan o kalungkutan , ang Espanya , bilang ina , ay nagturo ng kanyang wika sa Pilipinas kahit na may pagtutol ng mga taong makikitid ang isip , na sa pagnanasang masiguro ang kasalukuyan , ay di na nakikita ang hinaharap , hindi tinitimbang ang kahihinatnan mahihinang tagapag-alaga , masasama at mga tiwali na pumapatay ng mga lehitimong pakiramdam , na siyang nagliligaw sa mga tao , nagtanim dito ng mga binhi ng di-pagkakaunawaan nang sa gayon ay umani ng prutas , ng rurok ng kamatayan ng susunod na salinlahi .Ngunit kinalimutan ko ang mga kasawiang iyon !
Kapayapaan sa kanilang mga nahihimlay na dahil ang patay ay patay na ; wala na silang hininga , kaluluwa , at inuuod na nila !
Huwag na nating balikan ang kanilang malungkot na alaala ; huwag na nating ibalik ang kanilang alingasaw sa gitna ng ating pagsasaya !
Sa kabutihang-palad , ang magkakapatld ay mas marami ; ang kagandahang-loob at karangalan ay Incas sa ilalim ng langit ng Espanya ; lahat kayo ay buhay na patunay niyan .
lisa ang naging kasagutan ninyo ; nakatulong kayo nang higit pa sa hinihingi sa inyo .
Habang naririto kayo at pinagsasaluhan natin ang hapunang inihandog sa inyo bilang mga pinagpipitaganang anak ng Pilipinas , binibigyang dangal din ninyo ang Espanya dahil sa magandang nagawa ninyo .
Ang mga hangganan ng Espanya ay hindi ang Atlantic ni ang Cantabrian o ang Mediterranean magiging kadusta-dusta pan sa katubigan ang magpatayo ng isang prinsa para sa kanyang kadakilaan , para sa kanyang ideya naroon na ang Espanya , doon kung saan nararamdaman ang kanyang mabuting impluwensiya , at magkagayunmang mawala ang kanyang bandila , mananatili ang kanyang ala-alang di mabubura .
Ano ba ang halaga ng kapirasong telang pula at dilaw , ano ang halaga ng mga riple at kanyon , magkakaroon pa ba ng pagsasapi ng mga ideya , kaisahan ng mga prinsipyo , at pagkakasundo ng mga opinion ?
Sina Luna at Hidalgo ay kaisa natin ; minahal ninyo sila at nakita natin sa kanila ang mapagbigay ng pag-asa at mahahalagang halimbawa .
Ang kabataang Pilipino sa Europa , laging masigasig , at ang punong laging bata para sa mga bagay na hindi interesante at kasiglahang naglalarawan sa kanilang aksiyon , ay nakapaghandog kay Luna ng isang korona , abang aginaldo , bagaman maliit kung ihahambing sa kanilang pagiging masigasig , ngunit kusang loob at mataos na ibinibigay sa lahat ng mga aginaldong maihahandog sa kanya .Ngunit ang pasasalamat ng Pilipinas sa kanyang mga pinagpipitaganang mga anak ay hindi pa husto , at nagnanais pang bigyang-laya ang kaisipang naglalaro sa ating isip , sa mga sentimiyentong umaapaw sa ating puso , at sa mga salitang nagpupumiglas sa ating labi , narito tayong lahat sa bangketeng ito para sama-sama nating batiin sila nang sa gayon ay mayakap natin ang dalawang lahing nagmamahal sa isa 't isa at nagkakasundo sa loob ng apat na dantaon dahil sa mga bagay na moral , sosyal at political , nang sa gayon ay makahubog sa hinaharap ng isang nasyon na may iisang diwa , sa kanilang mga tungkulin , sa kanilang mga paniniwala , sa kanilang mga pribilehiyo .Ang pagsasalo nating ito ay para sa kalusugan ng ating mga pintor , sina Luna at Hidalgo , mga lehitimo at dalisay na kaluwalhatian ng dalawang lahi !
Ipinagdarasal ko ang kalusugan ng mga taong naglalaan ng kanilang tulong sa larangan ng sining .
Ipinagdarasal ko ang kalusugan ng kabataang Pilipino , sagradong pag-asa ng aking Lupang Tinubuan , nang sa gayon ay matularan nila ang mahahalagang halimbawa ng Inang Bayan , mapagbigay at mapagmalasakit sa kapakanan ng kanyang mga lalawigan , na magpapatupad di kalaunan ng mga pagbabagong matagal na niyang pinag-iisipan .
Ang taniman ay handa na at ang lupa ay hindi baog !
At higit sa lahat , ipinagdarasal ko ang kaligayahan ng mga magulang , na di nakadarama ng pagmamahal ng kanilang mga anak , mula sa mga naroon sa malayong rehiyon at luhaang mata at kumakabog na puso lamang ang nasa pagitan ng kasagutan at kalawakan , nagsasakripisyo para sa altar ng kapakanan ng lahat ng matatamis na konsolasyon na kapos sa bukangliwayway ng buhay , mahalaga at malungkot na bulaklak ng taglamig na sumisibol sa malaniyebeng kaputiang hangganan ng puntod .Nakilahok si Rizal sa mga Demonstrasyon ng mga Estudyante .
Noong Nobyembre 20 , 21 , at 22 , 1884 , ang tahimik na lungsod ng Madrid ay nayanig ng mga madugong demonstrasyong pinasimunuan ng mga mag-aaral ng Universidad Central .
Si Rizal at ilang estudyanteng Pilipino ay sumali rito , kasama ang mga estudyanteng Kubano , Mehikano , Peruvano , at Espanyol .
Ang demonstrasyon ng mga estudyante ay dahil sa paunang salita ni Dr. Miguel Morayta , propesor ng kasaysayan , sa pambungad na seremonyas ng taong pang-akademiko noong Nobyembre 20 , kung saan niya ipinahayag ang kalayaan ng agham at ng guro .
Ang ganitong liberal na pananaw ay kinondena ng mga Katolikong obispo ng Espanya , na mabilis na nagpahayag ng excomunicacion ni Dr. Morayta at ng lahat ng nagbunyi sa talumpati nito .Dulot ng kakitiran ng pag-iisip ng mga Katolikong Obispo , nagdemonstrasyon ang mga estudyante ng unibersidad .
Sa lansangan , sinisigaw nilang ipinahayag ang mga pagtutol .Mabuhay si Morayta !
Ibagsak ang mga Obispo !
Halos lahat ng mga estudyante mula sa iba 't ibang kolehiyo ( Batas , Medisina , Pilosopiya at Sulat , atbp. ) ay sumali sa malaking demonstrasyong ito , kasama na sina Rizal , Valentin Ventura , at ibang Pilipino .
Sinubukan ng mga pulis na pigilin ang mga nagagalit na estudyante ngunit nabigo sila .
Naging madugo ang kaguluhan sa unibersidad at sa kalsada .
Armado ng mga pamalo , bato , at kamao , nakipaglaban ang mga estudyante sa mga puwersa ng pamahalaan .
Maraming propesor ng unibersidad ang lantarang nagpakita ng kanilang suporta para sa hanay ng mga estudyante .
Ang Rektor , na sumuporta rin sa mga estudyante , ay napilitang magbitiw sa kanyang posisyon at pinalitan siya ni Doktor Creus , na kinaiinisan ng lahat .Ang pagtatalaga sa bagong Rektor ay lalong nagpagalit sa mga estudyanteng demonstrador .
Nadagdagan pa tuloy ang mga estudyanteng nagdedemonstrasyon .
Isinulat ni Rizal ang kaguluhang ito sa kanyang pamilya noong Nobyembre 26 , 1884 .
Kuwento ni Rizal .Nang maupo ang bagong Rektor sa kanyang opisina kinabukasan ( Nobyembre 21 , 1884 - Z ) , lalong nagngalit ang mga damdamin , lahat kami 'y pula na ang paningin , napagkasunduan naming huwag nang bumalik sa klase hangga 't hindi nabibigyan ng katuparan ang aming kahilingan at di natatanggal ang Rektor .
Paulitulit ang pagsigaw namin ng Ibagsak si Crues !
Naroon din ako .
Nang araw na iyon , maraming bagong pag-eenkuwentro , bagong pag-aaway , nasugatan , nabambo , nakulong atbp .
Sa araw ding ito , ika - 21 , nang isang tenyente ng pulisya at isang tagapagtiktik ang muntik nang dumakip sa amin ni Ventura .
Dalawang Pilipino ang nakulong .Sa ikatlong araw , Sabado , ang ika 22 , ang bagong Rektor Creus ay tumawag ng mga pulis para okupahan ang Unibersidad , na muli 't lalong ikinagalit ng mga estudyante .
Nang araw ding ito , isang ahente ng batas ang laging nakatitig sa akin , at hindi ko naman alam kung bakit .
Kailangan kong magbalat-kayo ng tatlong beses .
Walang pumasok noon sa klase .
Marami pang bigwasan , nasugatan , atbp .
Mahigit sa 80 guwardiya ang umakopa sa itaas at ibaba ng Unibersidad ; mayroon silang baril at kometa sa bulwagan .
Ang bulebard Del Prado ay napuno ng mga kabalyero , kanyon , sundalo .
Nang araw na iyon , nanumpa kaming hindi na babalik sa walang karangalang Unibersidad , na ang Rektor ay nagpapatupad ng karahasan at pananakot , at kung saan kami ay itinatratong taong walang dignidad ; at sumumpa kaming di magbabalik hangga 't di nabibigyan ng katuparan ang aming kahilingan , at di naibabalik sa kanyang posisyon ang dating Rektor , di naaalis si Creus na isang kahihiyan sa mga manggagamot na gustong magtiwala sa kanya mula sa Akademya ( ng Medisina at Siruhiya ) dahil sa kakulangan ng dignidad at respeto sa sarili ...
Ang Rektor na ito , para maiwasan ang pang-iinsulto ng mga estudyante , ay pumapasok at umaalis sa Unibersidad sa pamamagitan ng isang tagong pinto sa hardin .
Lahat ng mga papeles ng Madrid at mga lalawigan , liban doon sa Ministri , ay nasa panig naming , inaakusa ang Pamahalaan ; ang taumbayan ay nasa panig din naming , gayundin ang mga estudyante mula sa mga lalawigan .
Isang mayamang bangkero ang naghandog ng sarnpung libong duros sa dating Rektor para mapiyansahan ang mga nakulong na estudyante ...
at lahat ng mga propesor ay nasa panig ng mga estudyante , kaya naman pinanindigan din nila ang aming mga ipinaglalaban .
Suwerte ako at di nasaktan ni nakulong , o nadakip kahit na kabilang ako sa dalawang kolehiyo ng medisina at pilosopiya at sulat ....
Suwerte mang masasabi ito o hindi , ang katotohanan ay may mga nasugatang matatandang lalaki , babae , bata , sundalo , estranghero ; hindi ko na nga kailangan pang tumakbo ...
Walang Pilipino ang nasugatan ngunit marami sa mga Kubano at Espanyol .Nakapagtapos ng Pag-aaral sa Espanya .
Nakapagtapos si Rizal ng kanyang kurso sa medisina .
Iginawad sa kanya ng Universidad Central de Madrid ang digri ng Lisensiyado sa Medisina noong Hunyo 21 , 1884 .
Nang sumunod na taong pang-akademiko ( 1884 85 ) , pinag-aralan niya at naipasa ang lahat ng asignatura para sa digri ng Doktor ng Medisina .
Ngunit dahil hindi siya nakapagpakita ng kanyang tesis na kailangan ng isang nagtatapos at di pa rin niya nababayaran ang mga pagkakautang niya , hindi siya nabigyan ng kanyang diploma bilang doctor .Ito ang ulat ng kanyang mga grado sa Medisina sa Universidad Central de Madrid .Kabanata 7 Paris Patungong Berlin .Pagkaraang tapusin ang pag-aaral sa Madrid , nagtungo si Rizal sa Paris at Alemanya para magpakadalubhasa sa optalmolohiya .
Ito ang napili niyang sangay sa medisina dahil nais niyang gamutin ang mga mata ng kanyang ina .
Naging katulong siya ng mga kilalang okulista ng Europa .
Ipinagpatuloy din niya ang pagbibiyahe at pag-aaral sa mga buhay at kaugalian , pamahalaan at batas ng mga Europeo sa Paris , Heidelberg , Leipzig , at Berlin .
Sa Berlin , kabisera ng noon ay nagkakaisang Alemanya , nakilala at naging kaibigan niya ang ilang pangunahing siyentipiko , gaya nina Dr. Feodor Jagor , Dr. Adolph B. Meyer , Dr. Hans Meyer , at Dr. Rudolf Virchow .
Ang kanyang mga merito bilang siyentipiko ay kinilala ng mga sikat na siyentipiko ng Europa .Sa Masayang Paris ( 1885 86 ) .
Pagkaraang matapos sa pag-aaral sa Universidad Central de Madrid , si Rizal na noon ay 24 taong gulang at isa nang manggagamot , ay nagtungo sa Paris para magpakadalubhasa sa optalmolohiya .Papuntang Paris , dumaan siya ng Barcelona para bisitahin ang kaibigang si Maximo Viola , isang mag-aaral ng medisina at kabilang sa mayamang pamilya sa San Miguel , Bulacan .
Tumigil siya rito ng isang linggo at naging kaibigan niya si Seor Eusebio Corominas , patnugot ng pahayagang La Publicidad at gumuhit ng larawan ni Dr. Miguel Morayta , may-ari ng La Publicidad at isang estadista .
Binigyan niya si Patnugot Corominas ng isang artikulo tungkol sa kontrobersiya sa Carolines para mailathala .Noong Nobyembre 1885 , nanirahan si Rizal sa Paris nang apat na buwan .
Nagtrabaho siya bilang katulong ni Dr. Louis de Weckert ( 1852 - 1906 ) , nangungunang optalmolohistang Pranses , mula Nobyembre 1885 hanggang Pebrero 1886 .
Mabilis niyang napalawak ang kanyang kaalaman sa optalmolohiya , gaya na rin ng ikinuwento niya sa mga magulang noong Enero 1 , 1886 .
Sa larangan ng pag-aaral sa mga sakit sa mata , sabi niya , mabuti naman ang nangyari sa akin .
Marunong na ako ng lahat ng klase ng operasyon ; kailangan ko na lamang malaman kung ano ang nasa loob ng mata , na kailangan naman ng marami pang pag-aaral at pagsasanay .Pagkatapos ng mga gawain sa klinika ni Dr. Weckert , nakapagpapahinga si Rizal sa pamamagitan ng pagbisita sa mga kaibigan niya , gaya ng pamilya ng mga Pardo de Tavera ( Trinidad , Felix , at Paz ) , Juan Luna , at Felix Resurreccion Hidalgo .
Si Paz Pardo de Tavera , isang magandang binibini , ay kasintahan ni Juan Luna .
Sa album ng dalaga , gumuhit si Rizal ng mga larawan tungkol sa kuwentong Ang Matsing at ang Pagong .Sa estudyo ni Luna , ginugol ni Rizal ang maraming maligayang oras .
Nakipagtalakayan siya kay Luna , dakilang maestro sa pagpinta , ng mga suliranin sa sining at pinaghusay niya ang sariling teknik sa pagpinta .
Tinulungan niya si Luna sa pamamagitan ng pagmodelo sa ilang larawan nito .
Sa kambas na Kamatayan ni Cleopatra , si Rizal ang modelo bilang paring Ehipto .
Sa Sanduguan , siya ang nagmodelo bilang Sikatuna , kasama si Trinidad Pardo de Tavera na siya namang naging si Legazpi .Si Rizal bilang Musikero .
Naging mahalagang bahagi ang musika sa mga pagtitipon ng mga Pilipino sa Barcelona , Madrid , Paris , at iba pang lungsod sa Europa .
Ang mga kapanabay na Pilipino ni Rizal ay marunong kumanta kundi man ay tumugtog ng anumang instrumento .
Sa tahanan ng mga Pardo de Tavera at sa estudyo ni Luna , ang bawat pagtitipon ay pinasisigla ng pagtugtog o pag-awit ng mga kundiman at iba pang melodyang Pilipino .Walang likas na hilig si Rizal sa musika , at kanya naman itong inaamin .
Ngunit nag-aral pa rin siya ng musika dahil karamihan sa mga kamag-aral niya sa Ateneo ay kumukuha ng mga aralin sa musika .
Sa isang liham noong Nobyembre 27 , 1878 , sinabi niya kay Enrique Lete na natuto siya ng solfeggio , piano , at pagkanta sa loob ng isang buwan at kalahati .
Gayunman , hindi pa rin siya makakanta nang maayos .
Kung maririnig mo lamang ang aking boses , isinulat niya kay Lete , mamabutihin mo pang ikaw ay nasa Espanya dahil ang boses ko ay tulad ng pag-unga ng mga asno .
3Ngunit dahil sa kanyang determinasyon at pagsasanay , natuto rin si Rizal na tumugtog ng plauta .
Tumutugtog siya ng plauta sa mga pagtitipon ng mga Pilipino sa Paris .
Sinasabing lumikha pa siya ng ilang awit , lalo na ang Alin Mang Lahi , makabayang awitin na nagpapahayag ng mithiing kalayaan ng alinmang lahi , at isang malungkot na danza , La Deportasyon , na nilikha niya sa Dapitan noong siya 'y ipinatapon dito .Sa Makasaysayang Heidelberg .
Pagkaraang makangalap ng karanasan bilang optalmolohista sa klinika ni Dr. Weckert , malungkot na nilisan ni Rizal ang masayang Paris noong Pebrero 1 , 1886 patungong Alemanya .
Dinalaw niya ang Strasbourg ( kabisera ng Alsace Lorraine ) at ibang bayan sa hangganan ng Alemanya .Noong Pebrero 3 , 1886 , dumating siya sa Heidelberg , makasaysayang lungsod sa Alemanya na kilala sa matanda nitong unibersidad at romantikong kapaligiran .
Sa maikling panahon , tumigil siya sa isang bahay paupahan kasama ang ilang Alemang estudyante ng batas .
Natuklasan ng mga estudyanteng ito na mahusay sa ahedres si Rizal kaya ginawa siyang miyembro ng Samahan ng mga Manlalaro ng Ahedres .
Naging popular siya sa mga Alemang estudyante dahil sumasali siya sa kanilang ahedres at pag-inom ng beer , at nanonood siya ng mga larong duelo nito .Pagkaraan ng ilang araw , lumipat ng tinitirhan si Rizal na malapit sa Unibersidad ng Heidelberg .
Nagtrabaho siya sa Ospital ng mga Mata ng Unibersidad , sa ilalim ng direksiyon ni Dr. Otto Becker , kilalang optalmolohistang Aleman , at dumalo rin siya ng mga panayam ni Dr. Becker at Prop .
Wilhelm Kuehne sa unibersidad .Tuwing Sabado 't Linggo , binibisita ni Rizal ang magagandang tanawin sa paligid ng Heidelberg , kasama na rito ang kilalang Kastilyo ng Heidelberg , romantikong Ilog ng Neckar , ang teatro , at matatandang simbahan .
Napuna ni Rizal na iginagalang ng mga Alemang Katoliko at Protestante ang diwa ng ekumenismo dahil nabubuhay sila nang may pagkakasundo .
Sa isang simbahan sa bayan , ang kalahati nito ay ginagamit ng mga Katoliko at ang kalahati ay sa mga Protestante .Para sa mga Bulaklak ng Heidelberg .
Noong tagsibol ng 1886 , nabighani si Rizal sa pamumukadkad ng mga bulaklak sa may pampang ng Ilog ng Neckar .
Kasama rito ang kanyang paboritong bulaklak ang mangasul-ngasul na forget-me-not .Ang ganda ng mga bulaklak ng tagsibol ay nagpaalala kay Rizal ng kanilang marikit na hardin sa Calamba .
Nangungulila , isinulat niya noong Abril 22 , 1886 ang tulang A Las Flores de Heidelberg ( Para sa mga Bulaklak ng Heidelberg ) .Humayo ka , sa lupang tinubuan , hayo na , dayong bulaklak .
Itinanim ng manlalakbay sa kanyang pagdaan .
At doon , sa silong ng maaliwalas na langit na bughaw , Kung saan naroon ang aking pagmamahal ; Doon sasabihin ng pagod na pilgrimo , Ano 'ng kanyang pananampalataya sa ating lupa !
Humayo roon at ibalita kung paano inihahasik Ng bukangliwayway ang kanyang liwanag , Iyong mga talulot unang inihagis sa kaparangan ; Kanyang bakas sa tabi ng malamig na Neckar Nagpapakita ng kanyang katahimikan sa iyong piling , Sa pagmumuni-muni ng kanyang Tagsibol .
Nakita kung paano ninakaw ang iyong bango Nang pumulandit ang liwanag ng umaga , Bumubulong sa iyo ng kaligayahan , Mapaglarong awitin ng Pag-ibig , Siya rin ay bumubulong ng kanyang damdamin Sa dilang natutunan niya mula sa kapanganakan .
Kaya nang sumabog ang ginintuang liwanag Mula sa ngiti ng araw sa rurok ng Keenigstuhl At sa kanyang papainit na liwanag Daloy ng buhay sa lambak at kahuyan at gubat , Binabati niya ang araw na iyon , dito ay pinupuri , Na sa kanyang lupang tinubuan ay umaapoy sa rurok .
At ibabalita doon ang araw na kanyang kinatatayuan , Na malapit sa gumuhong abuhing kastilyo Sa may pampang ng Neckar , o mapanglaw na gubat , At pipitasin kayo sa may gilid ng landas , Habang pinupuri kayo ng manlalakbay , Masuyong inipit ang mabango n 'yong dahon Sa mga pahina ng minamahal n 'yang aklat .
Hatdan ninyo , o magagandang bulaklak , Hatdan ng pag-ibig ang lahat ng aking minamahal , Kapayapaan sa aking bayan masaganang bayan Pananalig ng mga anak niyang lalaki ay panindigan , At birtud ng mga anak na babae ay pangalagaan , Minamahal na nilalang ay batiin , Lahat ng nakalibot sa altar ng tahanan At kapag naparoon ka sa dalampasigan , Itong halik na ngayon ay idadampi ko sa 'yo , Dalhin sana ng mga pakpak ng hamog ; Nang lahat ng aking iginagalang , sinisinta , Madama ang init ng aking halik ng pag-ibig kong taos .
O mga bulaklak , kung maparoon sa lupaing yon , At nawa 'y taglay mo pa rin ang 'yong mga kulay ; Dahil malayo sa lupang nagbigay sa 'yo ng buhay ; Dito ma 'y masasamyo ang iyong bango ; Iyong kaluluwang di susuko , di lilisan Ang liwanag na sumilay sa iyo mula nang ika 'y isilang .Si Pastor Ullmer at ang Wilhelmsfeld .
Pagkaraang maisulat ang Para sa mga Bulaklak ng Heidelberg , nagbakasyon ng tatlong buwan si Rizal sa Wilhelmsfeld , bulubunduking bayang malapit sa Heidelberg .
Tumira siya sa rektoryo ng isang butihing Protestanteng Pastor , si Dr. Karl Ullmer , na naging mabuti niyang kaibigan at tagahanga .
Ang kanyang kaaya-ayang personalidad at mga talino sa wika at pagguhit ay nakapagpalapit ng kalooban niya sa maybahay ng pastor , na mahusay magluto , at dalawang anak , sina Etta ( anak na babae ) at Fritz ( anak na lalaki ) .Masaya ang naging bakasyon ni Rizal sa tahanan ni Pastor Ullmer kaya lungkot na lungkot siya nang lumisan dito noong Hunyo 25 , 1886 .
Bumalik siya sa Heidelberg , kipkip ang magagandang alaala ng pakikipagkaibigan at hospitalidad ng mga Ullmer .
Nang sumunod na araw , sinulatan niya si Pastor Ullmer para magpasalamat .Muli 'y ako 'y lubos na nagpapasalamat sa inyo .
Maaaring kapag kayo naman ang nangibang-bayan , matitikman din ninyo ang ganitong pagtanggap at pakikipagkaibigan na siyang nadama ko sa inyo ; at dahil ako 'y dayuhan dito , wala akong magagawa para sa inyo sa isang dayuhang bansa , ngunit tinitiyak ko ang aking serbisyo sa aking lupang tinubuan , kung saan lagi kayong makatatagpo ng isang tunay na kaibigan , kung hindi ako mamamatay .
Ang ligayang dulot ng pagkakaunawa ng ibang tao ay mahalaga kaya di ito basta-bastang malilimutan .
Naunawaan ninyo ako , kahit na kayumanggi ang aking kulay , na sa maraming tao 'y dilaw , na parang dahilan ng pagkalito ng isipan .
5Kinalaunan , noong Mayo 29 , 1887 , sumulat si Rizal , mula Munich ( Muchen ) , kay Friedrich ( Fritz ) , anak ni Pastor Ullmer .Pakisabi sa iyong butihing Gng. Pastor , ang minamahal mong ina , na kapag nakauwi ako 'y susulatan ko siya .
Hindi ko malilimutan kung gaano siya kabuti sa akin , tulad din kung paano naging mabuti ang iyong ama sa akin gayong isa akong estranghero , walang kaibigan ni rekomendasyon ...
hindi ko malilimutan ang Wilhelmsfeld sa mabuting pagtanggap ng kanyang parokya .
6Unang Liham kay Blumentritt .
Noong Hulyo 31 , 1886 , isinulat ni Rizal ang una niyang liham sa wikang Aleman ( na malaki ang inihusay niya pagkaraan ng pagbabakasyon sa mga Ullmer ) kay Propesor Ferdinand Blumentritt , Direktor ng Ateneo ng Leitmeritz , Austria .
Napag-alaman ni Rizal na ang Austriyanong etnolohista ay interesado sa mga wika ng Pilipinas .
Sa kanyang sulat , sinabi ni Rizal .Napag-alaman kong pinag-aaralan mo ang aming wika , at nakapaglathala Ica nang ilang gawa mo tungkol dito ; hayaan mo akong padalhan ka ng isang mahalagang aklat sa aming wika na isinulat ng isa kong kababayan .
Hindi kagandahan ang pagkakasulat ng bersiyong Espanyol dahil ang awtor ay isa lamang hamak na manunulat , ngunit ang bahaging Tagalog ay mahusay ang pagkakasulat , at ito mismo ang wikang sinasalita namin sa aming lalawigan .Kalakip ng sulat ang aklat na Bianggit ni Rizal .
Ang aklat ay pinamagatang Aritmetica at inilathala sa dalawang wika Espanyol at Tagalog ng Limbagan ng Unibersidad ng Santo Tomas noong 1868 .
Ang awtor ay si Rufino Baltazar Hernandez , katutubo ng Santa Cruz , Laguna .Humanga si Blumentritt sa sulat ni Rizal mula Heidelberg .
Sinagot niya ang liham ni Rizal sa pamamagitan ng pagpapadala ng dalawang regalong libro .
Ito ang naging simula ng kanilang mahaba at palagiang pagsusulatan , pagkakaibigang tumagal nang habambuhay .
Si Blumentritt , ang Austriyano , ay naging matalik na kaibigan ni Rizal , ang Pilipino .Ikalimang Dantaon ng Unibersidad ng Heidelberg .
Pinalad si Rizal na nataon ang kanyang pagbabakasyon sa Heidelberg sa pagdiriwang ng pamosong Unibersidad ng Heidelberg ng ikalimang dantaon nito noong Agosto 6 , 1886 .
Tatlong araw ito bago ang kanyang pag-alis , at nalulungkot siya dahil natutunan na niyang mahalin ang magandang lungsod at ang mababait na tagarito .Inilarawan niya sa kanyang talaarawan noong Agosto 6 , 1886 ang selebrasyon ng ikalimang dantaon ng kilalang Unibersidad ng Heidelberg .Para sa ikalimang dantaon , ipinagdiwang ng pamosong Unibersidad ng Heidelberg ang kanyang Festung kaninang umaga , at kami 'y dumalo .
Nagustuhan ko ang larawan kaysa ang orihinal .
Gayunman , maraming elegante at naggagandahang pananamit ; si Bugmuller , ang sikat na estudyante ng Heidelberg ay nakadamit ng kasuotan ni Frederick ang Matagumpay ; si Lieberman ay nagdamit na parang maginoo ng ikalabimpitong siglo ; si Gregoire , ang lobo ng Schwahen , atbp .
Kagabi ay ang Schlorsfest .
Kailan kaya mauulit ang malatulaing kasayahan sa magandang siyudad na ito ?
Kailan kaya makababalik ang mga dayuhang bisita ?
Kailan kaya ako makababalik pagkaraang lumisan ?
Itanong ang kapalaran ng mga molekula ng tubig na isinisingaw ng araw .
Ang iba 'y tumutulo bilang hamog sa dibdib ng mga bulaklak ; ang ibay nagiging yelo at niyebe ; ang iba 'y nagiging putik o latian o malakas na ulan hindi sila nawawala bagkus nananatili sa kalikasan .
Magiging tulad nito kaya ang aking kapalaran hindi mawawala sa kawalan ?
Sa Leipzig at Dresden .
Noong Agosto 9 , 1886 , tatlong araw pagkaraan ng ika - limang dantaong selebrasyon ng Unibersidad ng Heidelberg , nilisan ni Rizal ang lungsod .
Lulan ng tren , binisita niya ang iba 't ibang lungsod ng Alemanya , at narating niya ang Leipzig noong Agosto 14 , 1886 .
Dumalo siya ng mga panayam tungkol sa kasaysayan at sikolohiya sa Unibersidad ng Leipzig .
Nakipagkaibigan siya kay Propesor Friedrich Ratzel , bantog na mananalaysay na Aleman , at Dr. Hans Meyer , Alemang antropolohista .Sa Leipzig , isinalin ni Rizal sa Tagalog ang William Tell ni Schiller mula sa wikang Aleman .
Sa gayon , malalaman ng mga Pilipino ang kuwento tungkol sa kampeon ng kasarinlan ng mga Swisa .
Kinalaunan , isinalin din niya sa Tagalog ang Fairy Tales ni Hans Christian Andersen para sa kanyang mga pamangkin .Natuklasan ni Rizal na pinakamababa sa Europa ang antas ng pamumuhay sa Leipzig kaya nanirahan siya sa lungsod na ito ng dalawa 't kalahating buwan .
Dito siya nagwasto ng ilang kabanata ng kanyang pangalawang nobela at araw-araw din siyang nag-eehersisyo sa gymnasium ng lungsod .
Dahil sa kanyang kaalaman sa Aleman , Espanyol , at ibang wikang Europeo , nakapagtrabaho si Rizal bilang proofreader sa isang limbagan kaya kumita rin siyang kaunting pera .Noong Oktubre 29 , umalis siya ng Leipzig papuntang Dresden , 102 kung saan niya nakilala si Dr. Adolph B. Meyer , Direktor ng Museo Antropolohikal at Etnolohikal .
Tumigil siya ng dalawang araw sa lungsod .
Sa isang misang dinaluhan niya , naantig ng musika sa misa ang damdamin ni Rizal .
Isinulat niya sa kanyang talaarawan .Ngayon lamang sa tanang buhay ko ako 'y nakinig ng misa kung saan ang musika 'y napakaganda .Noong umaga ng Nobyembre 1 , nilisan ni Rizal ang Dresden lulan ng tren , at narating niya ang Berlin nang gabing iyon .Tinanggap si Rizal ng Sirkulo Siyentipiko ng Berlin .
Nahalina si Rizal sa Berlin dahil dito 'y maunlad ang larangan ng siyensiya at walang panlalait sa lahi .
Sa lungsod na ito , nakipagkilala siya sa mga dakilang siyentipiko .
Nakilala niya sa kauna-unahang pagkakataon si Dr. Feodor Jagor , bantog na manlalakbay at siyentipikong Aleman at awtor ng Travels in the Philippines , aklat na nabasa at hinangaan ni Rizal noong nag-aaral siya sa Maynila .
Binisita ni Dr. Jagor ang Pilipinas noong 1859 - 1860 , nang bata pa si Rizal .
Sa kanyang aklat , inihula ni Jagor ang pagbagsak ng kolonyalismong Espanyol sa Pilipinas at pagdating ng mga Amerikano sa baybaying Pilipinas .
Dala ni Rizal ang isang liham ng pagpapakilala na ginawa ni Blumentritt .Ipinakilala naman ni Dr. Jagor si Rizal kay Dr. Rudolf Virchow , bantog na Alemang antropolohista , at sa anak nitong si Dr. Hans Virchow , propesor ng Panlarawang Anatomiya .
Nakilala rin ni Rizal si Dr. W. Joest , kilalang Alemang heograpo , Nagtrabaho rin siya sa klinika ni Dr. Karl Ernest Schweigger ( 1830 - 1905 ) , bantog na Alemang optalmolohista .Naging miyembro si Rizal ng Samahang Antropolohikal at Samahang Heograpikal , sa tulong ng rekomendasyon nina Dr. Jagor at Dr. Meyer .
Pinatunayan dito na ang kaalaman ni Rizal sa agham ay kinikilala ng mga siyentipikong Europeo .
Siya ang unang Asyano na nabigyan ng ganitong karangalan .Inanyayahan naman ni Dr. Virchow si Rizal na magbigay ng panayam sa Samahang Etnograpiko ng Berlin .
Bilang tugon , isinulat at binasa ni Rizal noong Abril 1887 ang Tagalische Verkunst ( Sining Metrikal ng Tagalog ) .
Ang panayam ay inilathala ng samahan nang taong ding iyon at naging paborable ang puna dito ng maraming siyentipiko .Buhay ni Rizal sa Berlin .
Sa Berlin , hindi estudyante ni turista si Rizal .
Nanirahan siya sa Alemanya dahil gusto niyang ( 1 ) mapalawak ang kanyang kaalaman sa optalmolohiya ; ( 2 ) mapaunlad ang kanyang pag-aaral sa mga agham at wika ; ( 3 ) obserbahan ang kalagayang politikal at ekonomiko ng bansang Alemanya ; ( 4 ) makipagkilala sa mga bantog na Alemang siyentipiko at iskolar , at ( 5 ) mailathala ang kanyang nobela , Noli Me Tangere .Naging matipid at masinop ang pamumuhay ni Rizal sa Berlin .
Nagtrabaho siya bilang katulong sa klinika ni Dr. Schweigger , eminenteng Alemang optalmolohista .
Sa gabi , dumadalo siya sa mga panayam sa Unibersidad ng Berlin .Sa kanyang tinutuluyang bahay , pinanatili niyang malusog ang katawan sa pamamagitan ng araw-araw na ehersisyo .
Nagsanay din siya sa pagsasalita sa wikang Aleman , Pranses , at Italyano .
Gustung-gusto niyang magpakadalubhasa sa wikang Pranses nang sa gayo 'y magamit niya ang wikang ito sa pagsusulat , gaya ng alam niyang gawin sa Espanyol .
Kumuha pa siya ng pribadong pagtuturo sa ilalim ng pamamahala ni Madame Lucie Cerdole nang sa gayo 'y matutunan niya ang pagiging masalimuot ng wikang Pranses .
Bukod sa pagkakadalubhasa sa larangang pang-akademya , araw-araw ding nagsanay si Rizal para maging malusog ang kanyang pangangatawan .Sa mga bakanteng oras , binibisita ni Rizal ang kanayunan sa paligid ng Berlin , inoobserbahan nang mabuti ang kaugalian , pananamit , tahanan , at gawain ng mga magbubukid .
Iginuhit niya ng larawan ang lahat ng nakikita niya .
Tuwang-tuwa siya sa pamamasyal sa linter den Linden , madalas na puntahan ng kabataan sa Berlin , para makipag-inuman ng beer at makipagkuwentuhan at makipagkaibigan sa mga taga-Berlin .Pananaw ni Rizal sa Kababaihang Aleman .
Isa sa pinakamahalagang liham ni Rizal nang siya ay nasa Alemanya ay para sa kanyang kapatid na si Trinidad .
Sa kanyang sulat noong Marso 11 , 1886 , ipinahayag ni Rizal ang mataas na pagpapahalaga at paghanga niya sa kababaihang Aleman .Ang babaing Aleman , sabi ni Rizal sa kanyang kapatid na babae , ay seryoso , masipag , edukado , at palakaibigan .
Hindi siya tsismosa , magarbo , at palaaway , gaya ng babaing Espanyol .
Hindi siya partikular sa magagandang damit at mamahaling alahas , bagaman nakapagdadamit din siya nang maayos gaya ng ibang babae sa buong mundo .Ipinanghihinayangan ni Rizal na sa Pilipinas , ang kababaihan ay mas binibigyan ng kabuluhan ang kanilang pananamit kaysa sa kanilang nalalaman .
Gayunman , pinuri niya ang sensitibong pandama , mabining pagkilos , debosyon , at hospitalidad ng kababaihang Pilipino , lalo na yaong mga nasa lalawigan na di pa gaanong sopistikado .
Kung mapapanday nila ang kanilang talino sa pamamagitan ng edukasyon at pagkakaroon ng interes sa mga kalakarang pandaigdig , puna ni Rizal , makukuha nila ang respeto ng kalalakihan .Kaya nga ipinayo ni Rizal sa kapatid na si Trinidad .Habang ngayong bata ka pa , magsikap kang matutong magbasa , at matuto .
Hindi mo dapat hayaan ang sarili na malupig ng katamaran dahil pagbabayaran mo ito nang malaki .11Mga Kaugalian ng mga Aleman .
Bukod sa kababaihang Aleman , hinangaan din ni Rizal ang mga kaugalian ng mga Aleman na inoobserbahan niya nang mabuti .
Kailangang bigyang-tuon ang pagiging mabuting tagapagmasid ni Rizal sa mga kaugalian ng mga tao sa lahat ng bahagi ng mundo .Kinagiliwan nang husto ni Rizal ang mga kaugalian ng mga Aleman tuwing Pasko .
Nang kapaskuhang ito , isinulat niya .Tuwing Bisperas ng Pasko , pumuputol ng puno ng pino ang mga Aleman , pinipili nila di lamang ang pinakamatuwid , kundi pati yaong may dahong di agad nalalagas ; Ibig kong sabihin , ang mga tuyong dahon ay hindi dahon sa kasong ito , ito ay tila maliliit na karayom .
Pinalamutian ito ng mga parol , papel , ilaw , manyika , kendi , prutas , atbp. ; At ipinakikita ito sa mga bata ( na di nakita ang pagpapalamuti sa puno ) pagsapit ng gabi .
Sa paligid ng punong ito ipinagdiriwang ng pamilya ang okasyon .Isa pang interesanteng kaugaliang Aleman na napuna ni Rizal ay ang pagpapakilala sa sarili sa mga estranghero sa isang pagtitipon .
Sa Alemanya , kapag ang isang lalaki ay dumalo sa isang salu-salo at natuklasan niyang wala siyang kakilala roon , siya na mismo ang lalapit sa mga panauhin at magpapakilala sa sarili , nakikipagkamay sa kanila .
Ayon sa etiketa ng mga Aleman , hindi mabuting asal para sa bisita na maging mapag-isa at hintayin pa ang maybahay para ipakilala siya sa ibang panauhin .Pinakamalungkot na Taglamig ni Rizal .
Nakaranas na ng taglamig si Rizal sa mga bansang temperatura .
Ang taglamig ng 1886 sa Berlin ay kanyang pinakamalungkot na taglamig .
Nang taglamig na iyon , naghihirap siya dahil walang perang natatanggap mula sa Calamba .
Ang singsing na diyamante na ibinigay sa kanyang kapatid na si Saturnina ay naisanla na niya .
Hindi siya makapagbayad sa may-ari ng paupahang bahay .
Kailangan niyang magtipid kaya isang beses sa isang araw na lamang siya kung kumain .
At ang kanyang kinakailangan ay isang pirasong tinapay , tubig , o mumurahing sopas na gulay .
Malapit nang maging gula-gulanit ang kanyang damit .
Siya na mismo ang naglalaba ng kanyang damit dahil wala siyang pambayad sa labandera .Samantala , sa Calamba ay nagsisikap si Paciano na makaipon ng perang ipadadala sa kapatid .
Alam niyang ang nakababatang kapatid ay naghihikahos sa Berlin .
Ngunit ano ang magagawa niya , sinira ng mga balang ang kanilang pananim .
Nalugi ang pamilihan ng asukal .
Mahalagang-mahalaga ang panahon , alam ito ni Paciano , ngunit wala siyang magagawa kung mababalam ang pagpapadala niya ng pera .Si Rizal naman ay naghihikahos sa Berlin at nanginginig sa tindi ng taglamig .
Nanghihina na ang kanyang katawan dahil sa kakulangan ng maayos na nutrisyon .
Inuubo na siya , at natatakot siyang baka dinapuan na siya ng tuberculosis .
Noon lamang siya nakadama ng ganoong paghihirap .Kabanata 8 Nailathala ang Noli Me Tangere .Ang matinding taglamig ng 1886 ay di malilimutan ni Rizal dahil ( 1 ) ito ay isang masakit na bahagi ng kanyang buhay dahil siya 'y gutom , may sakit , at naghihirap sa malayong lungsod , at ( 2 ) nagdulot din ito ng malaking kasiyahan pagkaraang dumanas ng hirap dahil lumabas na sa limbagan ang kanyang Noli Me Tangere noong Marso 1887 .
Tulad ng maalamat na si Santa Klaus , ang kaibigan niyang tagaBulacan , si Maximo Viola , ay dumating sa Berlin nang siya 'y nasa rurok na ng paghihirap , at pinautang siya ng kinakailangang pondo para maipalathala ang kanyang nobela .Ideya ng Pagsulat ng Isang Nobela tungkol sa Pilipinas .
Dahil sa pagbasa niya ng Uncle Tom 's Cabin ni Harriet Beecher Stowe , na naglalarawan sa kaawa-awang kalagayan ng mga pinagmamalupitang alilang Negro , naisip ni Rizal na maghanda ng isang nobelang maghahayag ng mga paghihirap ng mga kababayan sa ilalim ng mga tiranong Espanyol .
Noo 'y isa pa siyang estudyante ng Universidad Central de Madrid .Sa isang pagtitipon ng mga Pilipino sa tahanan ng mga Paterno sa Madrid noong Enero 2 , 1884 , ipinanukala ni Rizal sa isang grupo ng mga Pilipino ang pagsulat ng isang nobela .
Lahat ay sang-ayon sa ideya , gaya nina Pedro , Maximo , at Antonio Paterno ; Graciano Lopez Jaena Evaristo Aguirre , Eduardo de Lete , Julio Lorente , Melecio Figueroa , at Valentin Ventura .Sa kasamaang-palad , hindi naisakatuparan ang proyekto ni Rizal .
Ang mga kababayang dapat ay katulong niya sa nobelang ito ay walang naisulat .
Ang nobela ay Bianghay para talakayin ang lahat ng aspekto ng buhay sa Pilipinas .
Ngunit halos lahat ay tungkol sa kababaihan ang nais isulat .
Ikinainis ni Rizal ang ganitong pag-uugali dahil sinasayang ng mga kasamahan niya ang kanilang panahon sa pagsusugal at pambabae .
Kaya ipinasya ni Rizal na siya na lamang ang magsusulat ng nobela .Ang Pagsulat ng Noli .
Sinimulan ni Rizal ang pagsusulat ng nobela sa Madrid noong pagtatapos ng 1884 , at natapos niya ang kalahati nito .Nang magtungo siya sa Paris noong 1885 , pagkaraang makapagtapos ng kanyang pag-aaral sa Universidad Central de Madrid , ipinagpatuloy niya ang pagsusulat ng nobela , at natapos niya ang kalahati ng pangalawang-hati .
Natapos niya ang huling sangkapat ng nobela sa Alemanya .
Isinulat niya ang mga huling kabanata ng Noli sa Wilhelmsfeld noong Abril - Hunyo 1886 .Sa Berlin noong mga araw ng taglamig ng Pebrero 1886 , ginawa ni Rizal ang huling rebisyon ng manuskrito ng Noli .
Maysakit at walang pera , nawalan na siya ng pag-asang mailathala ito kaya sa kanyang desperasyon ay muntik na niyang ihagis sa apoy ang manuskrito .
Pagkaraan ng ilang taon , nasabi niya sa kanyang kaibigan at dating kaklase , si Fernando Canon .Hindi ako naniniwala noon na maipalalathala ko pa ang Noli Me Tangere noong ako 'y nasa Berlin .
Pakiramdam ko 'y bigo na 't nanghihina dahil sa gutom at paghihikahos .
Nasa punto na akong ihahagis sa apoy ang aking nagawa sa paniniwalang ito ang nararapat gawin .Si Viola , Tagapagligtas ng Noli .
Sa gitna ng kanyang kalungkutan , nakatanggap si Rizal ng telegrama mula kay Dr. Maximo Viola na noo 'y papunta sa Berlin .
Ang kaibigang ito ni Rizal ay nagmula sa mayamang pamilya ng San Miguel , Bulacan .
Nang dumating ito sa Berlin ilang araw bago mag-Pasko ng 1887 , ikinagulat niya ang paghihirap at pagkakasakit ni Rizal .Nang malaman ang dahilan , si Viola , na may sapat na pondo , ay pumayag na tustusan ang pagpapalimbag ng Noli .
Pinahiram din niya si Rizal ng panggastos sa pang-araw-araw .
Kaya naging masaya ang Pasko nina Rizal at Viola noong 1886 .Pagkaraan ng Kapaskuhan , inayos ni Rizal ang kanyang nobela .
Para makapagtipid sa gastos ng pagpapalimbag , inalis ni Rizal ang ilang bahagi ng manuskrito - kasama na ang buong kabanata ng Elias at Salome .Noong Pebrero 21 , 1887 , natapos na ni Rizal ang Noli at handa na ito para mailathala .
Kasama si Viola , nagsarbey sila ng mga limbagan para sa Noli .
Pagkaraan ng ilang araw ng pagtatanong , nakakita sila ng isang imprenta ang Berliner Buchdruckrei Action - Gesselschaft na may pinakamababang singil , 300 piso para sa 2,000 sipi ng nobela .Pinagbintangang Espiyang Pranses Si Rizal .
Habang nasa limbagan ang Noli , isang kakaibang insidente ang naranasan ni Rizal .
Isang umaga , binisita ng hepe ng pulis ng Berlin si Rizal sa kanyang bahay na inuupahan at hininging makita ang kanyang pasaporte .
Sa kasamaang-palad , walang naipakitang pasaporte si Rizal .
Sinabihan siya ng hepe ng pulis na kumuha ng pasaporte sa loob ng apat na araw , at kung hindi 'y maipadedeport siya .
2Kaagad na sinamahan ni Viola si Rizal sa embahada ng Espanya para humingi ng tulong sa embahador na Espanyol , ang Konde ng Benomar , na nangakong titingnan ang kasong ito .
Ngunit hindi tinupad ng embahador ang kanyang pangako dahil sa katotohanan , ay wala naman siyang kapangyarihan para mag-isyu ng kinakailangang pasaporte .Nang matapos ang apat na araw na ultimatum , nagpunta si Rizal sa Alemang hepe ng pulis para magpaumanhin sa di niya pagkakakuha ng pasaporte , at magalang niyang inalam kung bakit may utos ng deportasyon para sa kanya gayong wala naman siyang nagagawang krimen .
Sabi ng hepe , nakatanggap sila ng ulat na si Rizal ay bumisita sa kabayanan at kanayunan kaya naghinala ang pamahalaang Aleman na siya 'y espiyang Pranses , lalo pa 't pumasok siya sa Alemanya mula Paris , kung saan siya nanirahan ng ilang taon at siya 'y totoong umibig sa wika at kulturang Pranses .
Nang panahong iyon , hindi maganda ang relasyong Pransiya at Alemanya dahil sa Alsace - Lorraine .Si Rizal na bihasa sa wikang Aleman ay nagpaliwanag sa hepe ng pulis na siya 'y hindi espiyang Pranses , bagkus ay isang siyentipiko at manggagamot na Pilipino , isa ring etnolohista .
Bilang etnolohista , dinadalaw niya ang kanayunan ng mga bansang pinupuntahan niya para obserbahan ang kaugalian at pamumuhay doon .
Naniwala sa paliwanag ni Rizal ang hepe at humanga pa siya sa husay nito sa pagsasalita ng Aleman kaya hinayaan niyang manatili ito sa Alemanya .Natapos ang Pagpapalimbag ng Noli .
Pagkaraan ng naudlot na deportasyon sa pag-aakalang siya ay espiyang Pranses , si Rizal , sa tulong ni Viola , ay pinamahalaan ang pagpapalimbag sa Noli .
Araw-araw ay nasa imprenta siya para basahin at iwasto ang mga nailimbag na pahina .Noong Marso 21 , 1887 , lumabas sa imprenta ang Noli Me Tangere .
Kaagad na ipinadala ni Rizal ang mga unang sipi nito sa malalapit niyang kaibigan , kasama na rito sina Blumentritt , Dr. Antonio Ma .
Regidor , Graciano Lopez-Jaena , Mariano Ponce , at Felix R. Hidalgo .
Sa kanyang sulat kay Blumentritt noong Marso 21 , 1887 , sinabi niya .Ang ipinadala kong aklat ay aking unang aklat bagaman marami na akong naisulat bago rito at nakatanggap na rin ako ng mga gantimpala para sa pagsusulat .
Ito ang unang aklat na Tagalog na walang kinikilingang pananaw .
Matatagpuan ng mga Pilipino rito ang kanilang kasaysayan nitong nakaraang sampung taon .
Umaasa akong mapupuna ninyo ang pagkakaiba ng estilo ng aking paglalarawan sa ibang manunulat .
Maaaring tuligsain ng pamahalaan at mga prayle ang aking isinulat ; pabulaanan ang aking mga argumento ; ngunit nagtitiwala ako sa Diyos ng Katotohanan at sa mga taong totoong nakaranas ng mga pagdurusang ito .
Umaasa akong masasagot ko ang lahat ng konseptong maaari nilang likhain para mapabulaanan tayo .Noong Marso 29 , 1887 , binigay ni Rizal ang galley proof ng Noli , panulat na ginamit niya sa Noli , at komplimentaryong sipi kay Viola bilang tanda ng pasasalamat .
Sa komplimentaryong sipi , isinulat niya .Sa mahal kong kaibigang Maximo Viola , ang unang nakabasa at nagpahalaga sa aking isinulat Jose Rizal .Ang Pamagat ng Nobela .
Ang pamagat ng Noli Me Tangere ay isang pariralang Latin na ang ibig sabihin ay huwag mo akong salingin .
Hindi ito orihinal na ideya ni Rizal at sinabi niyang nakuha niya ito sa Bibliya .Sa sulat ni Rizal kay Felix R. Hidalgo noong Marso 5 , 1887 , sinabi niya .Noli Me Tangere , mga salitang nagmula sa Magandang Balita ni San Lucas , na nagsasabing huwag mo akong salingin .
Nagkamali dito si Rizal .
Ang parirala ay mula kay San Juan , ang Magandang Balitang nagsasalaysay tungkol sa unang Pasko ng Pagkabuhay , nang dumalaw si Santa Maria Magdalena sa Banal na Sepulkro , at ang Panginoong Hesus na noo 'y muling nabuhay ay nagsabi .Huwag mo akong salingin ; hindi pa ako nakapupunta sa Ama , ngunit humayo ka 't ibalita sa Aking mga kapatid na Ako 'y aakyat sa Aking Ama ; at sa Aking Panginoon at inyong Panginoon .Dedikasyon ng Awtor .
Inihandog ni Rizal ang Noli Me Tangere sa bayang Pilipinas Sa Aking Amang Bayan .
Ito ang kanyang dedikasyon .Nakatala sa kasaysayan ng pagdurusa ng sangkatauhan ang isang kanser na malala na kung kaya 't saglit lang na nahipo ay maiirita ito at labis na napakasakit .
Kaya , ilang ulit na , sa gitna ng modernong sibilisasyon , ginusto kong tawagin ka sa aking harapan , ngayon ay samahan ako sa alaala , ngayon ay ihahambing ka sa ibang bansa , sakaling ang mahal mong imahen ay magpakita ng kanser ng lipunan tulad ng sa iba !
Hangad ang iyong kapakanan , gaya na sa atin , at naghahanap ng pinakamainam na gamot , gagawin ko sa inyo ang ginawa ng mga sinauna sa mga maysakit , ilalantad sila sa hagdan ng templo nang sa gayon ay lahat ng humingi ng tulong sa Diyos ay makapag-alay ng lunas .At hanggang sa wakes , magpapatuloy ako sa paglikha ng kondisyong walang diskriminasyon ; itataas ko ang bahagi ng belong nagkukubli sa kasamaan , isasakripisyo ang lahat para sa katotohanan , kahit maging karangyaan dahil bilang kanyang anak , batid kong ako rin ay nagdurusa sa mga kakulangan at kahinaang ito .Buod ng Noli .
May 63 kabanata at epilogo ang Noli Me Tangere .
Nagsimula ito sa salu-salong handog ni Kapitan Tiyago ( Santiago de los Santos ) kay Crisostomo Ibarra sa kanyang bahay sa Kalye Anloague ( ngayon Kalye Juan Luna ) noong huling araw ng Oktubre .
Si Ibarra ay nag-iisang anak ni Don Rafael Ibarra , kaibigan ni Kapitan Tiyago , at kasintahan ni Maria Clara , anak ni Kapitan Tiyago .
Kararating lamang ni Ibarra mula sa pitong taong pag-aaral sa Europa .Kabilang sa mga panauhin ni Kapitan Tiyago sina Padre Damaso , matabang Pransiskong prayleng naging kura paroko ng San Diego ( Calamba ) , bayan ni Ibarra ; Padre Sybila , isang batang Dominikong prayle ng Binondo ; Seor Guevarra , mabuting tenyente ng Guardia Civil ; Don Tiburcio de Espadaa , pekeng Espanyol na manggagamot , pilay , at sunud-sunurang asawa ni Doa Victorina ; at ilang kadalagahan .Marami ang humanga kay Ibarra sapul nang dumating siya , liban kay Padre Damaso na magaspang ang asal sa kanya .
Sunod sa kaugaliang Aleman , nagpakilala si Ibarra sa kadalagahan .Habang naghahapunan , naisentro ang usapan sa pag-aaral at paglalakbay ni Ibarra sa ibang bansa .
Si Padre Damaso ay sumama ang loob dahil napunta sa kanya ang leeg at pakpak ng tinolang manok .
Sinikap nitong ipamukha kay Ibarra na walang kuwenta ang kanyang nagawa .Pagkaraan ng hapunan , nagpaalam si Ibarra kay Kapitan Tiyago at nagbalik sa kanyang otel .
Habang naglalakad , kinausap siya ni Tinyente Guevarra at ikinuwento sa kanya ang malungkot na kamatayan ng kanyang ama sa San Diego .
Si Don Rafael , na kanyang ama , ay mayaman at matapang na lalaki .
Ipinagtanggol niya ang isang kawawang bata mula sa kalupitan ng isang mangmang na Espanyol na kolektor ng buwis .
Nang itulak ni Don Rafael ang kolektor , di sinasadyang nabagok ito at namatay .
Nakulong si Don Rafael at doon na siya namatay .
Inilibing siya nang maayos ngunit ayon sa mga kaaway niya , hindi ito nararapat para sa isang erehe kaya inalis ang kanyang bangkay sa sementeryo .Nagpasalamat si Ibarra sa narinig niyang kuwento at nangako sa sariling aalamin niya ang buong katotohanan sa pagkakamatay ng kanyang ama .Nang sumunod na umaga , dinalaw niya si Maria Clara , ang kasintahan niya mula pagkabata .
Biniro ni Maria Clara ang binata , na marahil ay nalimutan na siya dahil sa naggagandahang kadalagahang Aleman .
Hinding-hindi siya nalimutan , sagot naman ni Ibarra .Pagkaraan ng suyuan sa asotea , umuwi si Ibarra sa San Diego para dalawin ang puntod ng ama .
Todos los Santos noon .
Sa sementeryo , ikinuwento ng sepulturero na ang bangkay ni Don Rafael ay ipinahukay ng kura paroko para mailipat sa sementeryo ng mga Tsino , ngunit dahil mabigat ang bangkay at malakas noon ang ulan , inihagis na lamang ang bangkay sa lawa .Naghimagsik ang kalooban ni Ibarra sa kuwento ng sepulturero .
Galit na galit siyang lumabas sa sementeryo kaya nang masalubong si Padre Salvi , ang Pransiskanong kura paroko ng San Diego , ay walang patumangga niya itong sinuntok , at hiningan ng paliwanag ang pambabastos sa bangkay ng ama .
Sinabi ni Padre Salvi na wala siyang kinalaman sa nangyari , at si Padre Damaso , na siyang kura paroko nang mamatay si Don Rafael , ang may kagagawan ng lahat ng iyon .
Naniwala naman si Ibarra sa sinabi ni Padre Salvi .Sa kanyang bayan , maraming interesanteng tao ang nakilala ni Ibarra , gaya ng matalinong matandang Pilosopong Tasio , na ang kaisipan ay abante sa panahon kung kaya 't tinatawag siyang Tasiong Baliw ; ang progresibong guro na nagreklamo kay Ibarra tungkol sa kakulangan ng maayos na paaralan para sa mga bata nang sa gayon ay hindi mawala ang kanilang interes sa pag-aaral ; ang walang gulugod na gobernadorsilyo , na sunud-sunuran sa lahat ng kagustuhan ng kura paroko ; si Don Filipo Lino , ang tenyente mayor at pinuno ng pangkat na liberal ng kanilang bayan ; si Don Melchor , ang kapitan ng mga cuadrilleros ( mga pulis ng bayan ) at mga dating gobernadorsilyo na iginagalang sa kanilang bayan sina Don Basilio at Don Valentin .Isang trahedya sa nobela ang kuwento ni Sisa , na dati 'y mayaman ngunit naghirap dahil nakapangasawa ng isang sugarol .
Nabaliw si Sisa dahil nawala ang dalawang anak na lalaki , sina Basilio at Crispin .
Ang mga bata ay sakristan sa simbahan , nagtatrabaho para makatulong sa kanilang ina .
Si Crispin , ang nakababata , ay napagbintangan ng sakristan mayor na nagnakaw ng pera ng kumbento .
Bilang parusa , hinagupit siya nang hinagupit hanggang sa mamatay .
Samantala , nakatakas si Basilio na walang nagawa habang naririnig ang palahaw ng kapatid na sinasaktan .
Nang hindi umuwi ng tahanan ang mga anak , hinanap sila ni Sisa sa lahat ng lugar at dala ng matinding pangungulila , nabaliw siya .Sina Kapitan Tiyago , Maria Clara , at Tiya Isabel ( pinsan ni Kapitan Tiyago na nag-alaga kay Maria Clara pagkaraang mamatay ang ina ) ay dumating sa San Diego .
Nagbigay ng piknik sa may lawa si Ibarra at kanyang mga kaibigan .
Naroon sa piknik sina Maria Clara at apat niyang kaibigan ang masayahing si Siang , ang supladang si Victoria , ang magandang si Iday , at ang maalalahaning si Neneng ; Tiya Isabel , na bantay ni Maria Clara ; Kapitana Tika , nanay ni Siang ; Andeng , kinakapatid ni Maria Clara ; Albino , dating estudyante ng teolohiya na umiibig kay Siang ; at si Ibarra at ang kanyang mga kaibigan .
Ang bangkero ay isang malakas at matipunong lalaking ang ngalan ay Elias .Sa piknik na ito , iniligtas ni Ibarra ang buhay ni Elias .
Matapang na nakipaglaban si Elias sa buwayang nahuli sa pangisdaan .
Ngunit nakipaglaban din ang buwaya at di ito malupig ni Elias .
Tumalon sa lawa si Ibarra at nailigtas niya si Elias .Sa piknik na ito , tumugtog ng alpa at umawit si Maria Clara bilang pagbibigay sa kahilingan ng mga kaibigan .Ang Awit ni Maria Clara .
Matamis ang mga oras sa lupang tinubuan , Kung saan ang lahat ng minumutya 'y pinagpala ; Hamog na nagbibigay-buhay ay laganap , At ang kamataya 'y pinalalambot ng haplos ng pag-ibig .Mainit na halik mula sa mga labi ng ina , Ginising kanyang mainit at masuyong dibdib ; Nang sa kanyang leeg , mumunting bisig ay yumakap , Ngumiti ang mga mata sa pamamahagi ng pag-ibig .
Matamis ang mamatay sa lupang tinubuan , Kung saan ang lahat ng minumutya 'y pinagpala ; Kamatayan ay hamog na malaganap Kung walang ina , tahanan , o haplos ng pag-ibig .Pagkaraan ng insidente sa buwaya at pag-awit ni Maria Clara , dumaong ang mga nagpipiknik sa kakahuyan .
Naroon din sina Padre Salvi , Kapitan Basilio ( dating gobernadorsilyo at ama ni Siang ) , ang alperes ( tenyente ng mga Guwardias Civiles ) , at mga opisyal ng bayan .
Nasiyahan silang lahat sa pananghalian .Pagkatapos ng tanghalian , naglaro ng ahedres sina Ibarra at Kapitan Basilio samantalang si Maria Clara at kanyang mga kaibigan ay naglaro ng Gulong ng Kapalaran , larong nakabatay sa isang aklat ng mga hula .
Nang makita ito ni Padre Salvi , kinuha niya ang aklat at sinira , sinabihan ang mga naglalaro na kasalanan ang kanilang ginagawa .
Di nagtagal , dumating ang isang sarhento at apat na guwardiya sibil at hinahanap si Elias dahil ( 1 ) sinuntok niya si Padre Damaso at ( 2 ) inihagis niya ang alperes sa putikan .
Mabuti 't wala na roon si Elias kaya hindi siya nadakip .
Pagkaraay nakatanggap si Ibarra ng telegramang nagsasabing inaprubahan ng mga awtoridad na Espanyol ang kanyang donasyon para sa isang eskuwelahan para sa mga bata ng San Diego .Kinabukasan , binisita ni Ibarra si Tandang Tasio para hingin ang payo nito tungkol sa ipatatayong paaralan .
Napuna niyang nagsusulat ang matanda sa hiroglipiko at ipinaliwanag ni Tasio na sumusulat siya para sa susunod na salinlahi nang sa gayo 'y malaman nilang hindi lahat ay natutulog noong gabi ng ating mga ninuno .Hindi sang-ayon si Tasio sa proyekto ni Ibarra na magpatayo ng paaralan na gamit ay sariling puhunan .
Ngunit itinuloy ang konstruksiyon sa ilalim ng pamamahala ng arkitektong Seor Juan .Samantala , abala ang San Diego sa paghahanda para sa pista ng patron ng bayang si San Diego de Alcala , Nobyembre 11 .
Sa bisperas ng pista , daan-daang bisita mula sa mga kalapit bayan ang nagsidatingan , at mayroong tawanan , musika , kuwitis , handaan , at moro-moro .
Ang musika ay mula sa limang bandy musiko ( kasama dito ang kilalang Banda Pagsanjan na pag-aari ng eskribanong si Miguel Guevarra ) at tatlong orkestra .Isang misang-bayan ang pinamunuan ni Padre Salvi noong umaga ng pista .
Mahaba ang naging sermon ni Padre Damaso .
Sa kanyang sermon , binalaan niya ang taumbayan sa kasamaan ng ilang taong nakatikim lamang ng kaunting edukasyon ay kung anu-anong ideya na ang ipinapasok sa isip ng ibang tao .Pagkaraan ng sermon ni Padre Damaso , itinuloy ni Padre Salvi ang misa .
Nilapitan ni Elias si Ibarra , na nakaluhod at nagdarasal sa tabi ni Maria Clara , at binalaan siyang maging maingat sa paglalagay ng panulukang bato ng paaralan .
Napag-alaman ni Elias na may gustong pumatay kay Ibarra .Pinagsuspetsahan ni Elias ang lalaking dilaw na siyang binayaran ng mga kaaway ni Ibarra .
Tama ang kanyang suspetsa dahil sa gitna ng maraming tao ay bumagsak ang panulukang bato .Mabilis pa sa kidlat , itinulak ni Elias nang palayo si Ibarra , at siyang nagligtas sa kanyang buhay .
Ang dilaw na lalaki ang nadaganan ng panulukang bato at namatay .Isang malungkot na pangyayari ang naganap pagkatapos ng masaganang hapunang handog ni Ibarra .
Ang hambog na si Padre Damaso ay ininsulto ang alaala ng ama ni Ibarra sa harap ng maraming panauhin .
Hindi napigilan ni Ibarra ang sarili , sinagpang niya si Padre Damaso , at sinuntok niya ito .
Nang mabuwal ang prayle ay inabot ni Ibarra ang isang kutsilyo at itatarak sana sa prayle kung di siya naawat ni Maria Clara .Dahil sa ginawa ni Ibarra , nasira ang kasunduang pakasal sila ni Maria Clara .
Naging excomunicado rin si Ibarra .
Sa kabutihang-palad , ang gobemador-heneral na bumisita sa San Diego at naging kaibigan ni Ibarra ay isang liberal .
Nangako ito na kakausapin niya ang Arsobispo ng Maynila nang sa gayo 'y tanggalin na si Ibarra sa pagiging excomunicado .
Sinabi rin niya kay Kapitan Tiyago na tanggapin si Ibarra na maging manugang .Natapos ang pista , at nagkasakit si Maria Clara .
Ginamot siya ni Tiburcio de Espadaa , ang pekeng doktor na ang asawa ay isang mayabang at bulgar na katutubong babaing may ilusyon na siya 'y Lahing Espanyol kaya ganoon na lamang kababa ang pagtingin niya sa kapwa Pilipino .
Dinagdagan pa niya ng de ang apelyido ng asawa nang sa gayo 'y maging mas Espanyol ang tunog ng kanyang ngalan Doctora Doa Victorina de los Reyes de De Espadaa .
Ipinakilala niya kay Kapitan Tiyago ang isang binatang Espanyol , si Don Alfonso Linares de Espadaa , pinsan ni Tiburcio at inaanak ng bayaw ni Padre Damaso .
Walang trabaho ni isang kusing si Linares , at naghahanap siyang mayamang mapangangasawa .
Botong-boto sa kanya sina Doa Victorina at Padre Damaso para maging kasintahan ni Maria Clara ngunit hindi ito pinapansin ng dalaga dahil ang mahal niya ay si Ibarra .Naging katawa-tawang pangyayari sa nobela ang pag-aaway ng dalawang eskandalosang seora sina Doa Consolacion , ang bulgar na asawa ng alperes , at Doa Victorina , ang magarbong manamit na asawa ng sunud-sunurang pekeng doctor .
Nagbatuhan muna sila ng mga mapang-insultong salita bago nagkasagupaan sa kalsada .
Mabuti 't naparaan si Padre Salvi at naawat sila , bagay na ikinalungkot ng mga nanonood ng katawa-tawang away na ito .Ang kuwento ni Elias ay tulad ng kay Sisa , malungkot at puso ng trahedya .
Isinalaysay niya ito kay Ibarra .
Animnapung taon na ang nakaraan , ang nuno ni Elias , na noo 'y isang tenedor-de-libro ( bookkeeper ) sa isang komersiyal na tanggapan sa Maynila , ay napagbintangang nanunog ng kanilang bodega .
Dahil dito , hinagupit siya sa harap ng taumbayan , hinagupit siya nang hinagupit hanggang sa malumpo 't halos mamatay na .
Ang kanyang asawa , na noo 'y buntis , ay nanlilimos na 't nagbebenta ng katawan para lamang masuportahan ang maysakit na asawa at kanilang anak .
Pagkaraang magsilang sa pangalawang anak at mamatay ang asawa , dinala ng babae ang kanyang mga anak sa kabundukan at doon na nanirahan .Pagkaraan ng ilang taon , ang panganay ay naging isang tulisan , ang kinatatakutang si Balat .
Nang mahuli ito ng mga awtoridad , pinugutan ito ng ulo , at ang ulo 'y isinabit sa isang puno sa gubat .
Nang makita ito , namatay sa sama ng loob ang kanyang ina ( Lola ni Elias ) .Ang nakababatang kapatid ni Balat ay umalis sa kanilang tahanan sa kabundukan at nagtrabaho para sa isang mayaman sa Tayabas .
Umibig siya sa anak ng amo .
Nagalit ang ama ng babae nang malaman ang pag-iibigan kaya ipinaimbestigahan niya ang lalaki ( tatay ni Elias ) .
Natuklasan ang nakaraan ng binata at ipinakulong ng ama ang tatay ni Elias .
Samantala , ang babae 'y nanganak ng kambal isang lalaki ( si Elias ) at isang babae .
Inalagaan sila ng kanilang lolo ngunit mahigpit niyang iningatan ang lihim ng kanilang eskandalo song nakaraan kaya lumaki sa yaman at ginhawa ang magkapatid .
Nag-aral si Elias sa isang Heswitang kolehiyo sa Maynila samantalang ang kapatid na babae ay sa Kolehiyo ng La Concordia nag-aral .
Naging masaya ang kanilang buhay hanggang mabunyag ang kanilang lihim dabil sa usaping perang kinasasangkutan ng isang malayong kamag-anak na siyang nagsabi ng katotohanan sa kambal .
Isang matandang katulong na lalaki na kanila palang ama ang siyang nagpatunay ng lahat ng ito .Umalis ng Tayabas si Elias , kasama ang kapatid na babae .
Isang araw , nawala ang babae at nang matagpua 'y patay na ito sa may dalampasigan ng San Diego .
Mula noon , naging lagalag si Elias , naglalakbay sa mga lalawigan hanggang sa makilala si Ibarra .Hindi nag-aksaya ng panahon ang mga kaaway ni Ibarra .
Nagplano sila ng pananalakay sa himpilan ng mga Guardias Civiles .
At bago maganap ang pananalakay , binalaan nila ang alperes .
Nilinlang nila ang mga mananalakay at sinabing ang utak sa likod nito ay si Ibarra .
Kaya nang masugpo ang pananalakay at mahuli ang mga tauhan dito , si Ibarra ang unang napagsuspetsahan at hinuli .Nang malaman ni Elias ang pagkakadakip kay Ibarra , nagtungo ito sa bahay ng huli at sinunog ang lahat ng papeles na magiging ebidensiya laban sa kanyang kaibigan .
Pagkaraan ay nagtungo siya sa kulungan at tinulungan si Ibarra na makatakas .
Sakay ng bangkang puno ng damong sakate , dumaan ang dalawa sa bahay ni Kapitan Tiyago para magpaalam kay Maria Clara .
Sinabi ni Ibarra na pinatatawad niya si Maria Clara dahil ibinigay ng dalaga ang liham ng kasintahan sa mga awtoridad na siya namang ginamit na ebidensiya laban kay Ibarra .
Sinabi naman ni Maria Clara , ginawa niya iyon dahil ayaw niyang yurakan ang alaala ng ina .
Kapalit ng liham ni Ibarra ay liham ng yumaong ina na ibinigay sa kanya ni Padre Salvi .
Nakasaad sa liham na ang tunay na amang dalaga ay si Padre Darnaso .Pagkaraang magpaalam , nagpatuloy sina Elias at Ibarra sa pagbagtas sa Ilog Pasig patungong Laguna de Bay .
Isang bangka ng mga awtoridad ang tumutugis sa kanila .
Sinabihan ni Elias si Ibarra na magtago sa ilalim ng mga sakate .
At nang papalapit na ang mga tumutugis ay tumalon si Elias at mabilis na lumangoy papuntang pampang .
Sa ganitong paraan , iisipin ng mga awtoridad na si Ibarra ang siyang tumatakas .
Pinagbabaril ng mga awtoridad ang lumalangoy na si Elias .
Tinamaan ng isang punglo si Elias .
Nang mamula ang tubig , inakala ng mga pulis na napatay na nila ang tumatakas na si Ibarra .Kahit malala ang sugat , narating din ni Elias ang pampang at nagtuloy siya sa gubat .
Doon niya nakita si Basilio , na tumatangis sa bangkay ng ina .
Inutusan niya si Basilio na mangalap ng mga tuyong sanga nang sa gayo 'y masigaan ng bata ang kanilang mga bangkay .
Bisperas ng Pasko noon at maliwanag ang buwan .
Tumingin si Elias sa silangan at winika .Mamamatay akong hindi nakikita ang pagliwanag ng bukangliwayway sa aking lupang tinubuan .
Kayong mga makasaksi ay malugod ninyong tanggapin ito ngunit huwag ninyong kalimutan ang mga nalugmok noong gabi !
Ang nobela ay may epilogo na nagsasalaysay ng mga nangyari sa buhay ng ibang tauhan .
Si Maria Clara , dahil sa pagiging tapat sa alaala ni Ibarra , ang lalaking tunay niyang minahal , ay pumasok sa Kumbento ng Santa Clara .
Nilisan ni Padre Salvi ang San Diego at naging kapelyan ng kumbento .
Nalipat sa malayong lalawigan si Padre Damaso ngunit kinaumagahan ay natagpuan siyang patay na sa kanyang silid .
Si Kapitan Tiyago , na dati 'y mabusay sa pagtanggap ng mga panauhin at mapagbigay na patron ng simbahan , ay nalulon sa apyan at napabayaan na nang husto ang kanyang kalusugan .
Si Doa Victorina na patuloy pa rin sa pagtrato nang di-mahusay kay Don Tiburcio ay nagsasalamin na dahil nanlalabo ang mga mata .
Si Linares , na nabigo sa pag-ibig ni Maria Clara , ay namatay sa sakit na disenterya at inilibing sa sementeryo ng Paco .Ang alperes , na nagtagumpay sa pagsansala ng pananalakay sa kuta , ay itinaas ang ranggo sa pagiging komandante .
Nagbalik siya sa Espanya , iniwan ang kanyang kalaguyong si Doa Consolacion .Ang nobela ay nagwakas kay Maria Clara , na malungkot na madre ng kumbento ng Santa Clara , tuluyan ng nawala sa mundo .Batay sa Katotohanan ang Noli .
Kaiba sa mga literaturang kathambuhay , ang Noli Me Tangere ay isang totoong kuwento ng mga kalagayan sa Pilipinas noong mga huling dekada ng kolonyalismong Espanyol , at ang mga sitwasyon dito ay totoong naganap .
Totoo ang mga isinulat ko sa nobela , sabi ni Rizal .
Mapatutunayan ko iyan .Ang mga tauhan sina Ibarra , Maria Clara , Elias , Tasio , Kapitan Tiyago , Padre Damaso , Padre Salvi , atbp. ay halaw sa mga taong nabuhay nang panahong iyon .
Si Maria Clara ay si Leonor Rivera , na bagaman sa totoong buhay ay hindi naging tapat kay Rizal at nagpakasal sa isang Ingles .
Sina Ibarra at Elias ay si Rizal mismo .
Si Pilosopong Tasio ay ang nakatatandang kapatid na si Paciano .
Si Padre Salvi , ayon sa mga Rizalista , ay si Padre Piernavieja , ang kinamumuhiang prayleng Agustino ng Cavite na napatay ng mga rebolusyonaryo noong panahon ng himagsikan .
Si Kapitan Tiyago ay si Kapitan Hilario Sunico ng San Nicolas .
Si Doa Victorina ay si Doa Agustina Medel .
Ang magkapatid na Basilio at Crispin ay ang magkapatid na Crisostomo ng Hagonoy .
Si Padre Damaso ay tipikal na dominanteng prayle arogante , imoral , at laban na laban sa mga Pilipino noong panahon ni Rizal .Ang Nawawalang Kabanata ng Noli .
Sa orihinal na manuskrito ng Noli Me Tangere , may kabanatang pinamagatang Elias at Salome na kasunod ng Kabanata XXIV Sa Kakahuyan .
Ang partikular na kabanata ay tungkol kina Elias at Salome na inalis ni Rizal kaya hindi naging bahagi ng nailathalang nobela .
Ang dahilan kung bakit niya ito inalis ay pagtitipid .
Sa pagbawas ng pahina ng manuskrito , ang halaga ng pagpapalimbag ay bumaba .
Ito ang nawawalang kabanata .Sa kubo , sa may mapayapang lawa , tinatahi ni Salome , isang magandang dalagita , ang makulay na kamisa .
Hinihintay niya ang pagdating ni Elias .
Maganda siya , gaya ng mga bulaklak na tumutubo sa kaparangan , hindi kaagad napapansin ngunit gumaganda nang gumaganda habang pinagmamasdan .
Nang makarinig ng yabag , inilapag niya ang tinatahi , nagtungo sa may kawayanghagdan kung saan nakatayo si Elias na may bitbit na panggatong at isang buwig ng saging .
Inilapag ng binata ang saging at inabot sa dalaga ang kumikislot pang dalag .Napuna ni Salome na malungkot at tila may malalim na iniisip ang kanyang minamahal inaliw niya ito ; tinanong ang kababaihan sa piknik na ginambala ng mga Guardias Civiles na naghahanap sa kanya .
Masaya namang sumagot si Elias , marami ngang magagandang dalaga , kabilang na si Maria Clara , ang kasintahan ng mayamang binatang kararating lamang mula Europa .Pagkaraan , tumayo si Elias at nagpaalam .
Salome , kailangan ko nang umalis .
Papalubog na ang araw at di na magandang tingnan na tayo lamang dalawa ang naririto sa pagsapit ng dilim .
Napuna niyang lumuluha ang babae .Huwag kang umiyak .
Huwag mong ikubli ang iyong mga luha sa iyong ngiti .
Umiiyak ka , di ba ?
Lumuluha nga si Salome dahil kailangan na niyang iwan ang kubong kinalakihan niya .
Paliwanag niya .Hindi marapat na ako 'y nag-iisa rito .
Pipisan ako sa 'king mga kamag-anak sa Mindoro .
Mababayaran ko rin ang utang na ipinamana ni Inang sa akin nang siya y mamatay .
Ang isakripisyo ang bahay na ito na sinilangan at kinalakihan ko ay labis pa sa pag-alay sa sarili .
Darating ang unos at lahat ay babalik sa lawa ...
Saglit na di nakaimik si Elias , at pagkaraa 'y yinakap si Salome at nagtanong .Mayroon bang nagsalita nang masama laban sa iyo ?
Binigyan ba kita ng mga alalahanin ?
0 baka naman naaawa ka na sa 'ting pagkapagkaibigan at gusto mong hiwalayan na kita .
Sumagot si Salome .Huwag kang magsalita nang ganyan .
Batid ng Diyos na kuntento na ako sa mga nangyayari sa 'kin , ang nais ko lang ay kalusugan nang ako 'y makapagtrabaho .
Hindi ako naiinggit sa mayayaman , sa kanilang yaman , ngunit ...
Ngunit ano ?
Wala .
Hindi ako naiinggit sa kanila hanggang tayo 'y magkaibigan .Salome , malungkot na sagot ng binata , batid mo ang aking malupit na nakaraan at mga kamalasang di ko naman gawa .
Kaya nga 't ayokong sapitin ng mga magiging anak ko ang aking naranasan , ang naranasan ng aking kapatid na babae .
Kung di rito 'y napangasawa na kita sa mata ng Diyos .
Ngunit dahil sa pag-ibig , para sa kapakanan ng magiging pamilya ko , sinumpa ko sa aking sarili na hindi ko ipamamana sa aking magiging anak ang ipinamanang pait at dusa ng aking ama .
Kaya mabuti na ang ganito dahil alam kong di mo rin gugustuhing marinig ang pagdaing ng ating mga anak .
Makabubuti ngang pumaroon ka na sa 'yong mga kamag-anak .
Kalimutan mo na ako , kalimutan mo na ang ating pagmamahalan at wala itong mararating .
Maaaring makatagpo ka roon ng lalaking makabubuti sa 'yo .Elias , sabi ng dalaga .Hindi mo ako naiintindihan .
Wala akong karaingan sa 'yo .
Sundin mo ang aking payo , pumisan ka sa iyong mga kamag-anak .
Dito 'y tanging ako tang ang mayroon ka at darating ang araw na maaabutan din ako ng mga tumutugis sa akin , at maiiwan kang nag-iisa .
Maganda ka 't bata pa kaya makatatagpo ka ng mabuting mapapangasawa dahil di mo pa alam kung paano ang makisalo sa buhay ng lalaki .Iniisip kong baka gusto mong sumama sa 'kin , mahinang sabi ni Salome .Ah , sagot ni Elias na umiiling pa ang ulo , huh na ang lahat .
Hindi ko pa natatagpuan ang hinahanap ko imposible ito .
Ngayon , isinanla ko na ang aking kalayaan .Ikinuwento ni Elias ang nangyari noong umaga ng piknik ; kung paano siya iniligtas ni Ibarra sa bunganga ng buwaya .
Bilang pagtanaw ng utang na loob , ipinangako niyang babayaran niya ang kabutihan ni Ibarra , maging katumbas nito 'y sariling buhay .
Ipinaliwanag din niyang saan man siya magpunta , kahit sa Mindoro , matutuklasa 't matutuklasan ang kanyang kahapon .Kung gayon , masuyong sabi ni Salome , kapag ako 'y wala na rito , dito ka na manirahan .
Sa gayo 'y lagi mo akong maaalala ; at iwawaglit ko sa aking isip na dinagit at dinala ng bagyo sa lawa ang aking kubo .
Kapag iniisip ko ang lawang ito , maaalala kita at ang aking kubo .
Matulog ka kung saan ako natutulog at panaginipan mo ako para na rin akong nasa piling mo .Babae , huwag mong hayaang makalimot ako , malungkot na yinakap ni Elias si Salome .Mabigat sa pusong kumawala siya sa mga bisig ng dalaga , at tinahak niya ang mapanglaw na landas na tinatanuran ng mga anino ng malulungkot na puno .
Sinundan siya ng tingin ni Salome , hanggang sa di na siya maaninag , hanggang sa di na marinig ang kanyang mga yabag .Pinuri ng mga Kaibigan ni Rizal ang Noli .
Pinuri ng mga kaibigan ni Rizal ang nobela .
Tulad ng inaasahan , kinondena naman ito ng mgakaaway niya .
Inaasahan naman ito ni Rizal dahil ayaw ng mga kaaway niya ang maisawalat ang katotohanan .
Gaya ng sinabi niya kay Blumentritt .Ang pamahalaan at mga prayle ay malamang na atakihin ang aking isinulat , pabulaanan ang aking mga pahayag , ngunit nagtitiwala ako sa Diyos ng Katotohanan at sa mga taong tunay na nakasaksi sa aming pagdurusa .Sa mga liham ng pagbating natanggap ni Rizal mula sa mgakaibigan tungkol sa Noli , yaong mula kay Blumentritt ang pinakamahalaga .
Una sa lahat , isinulat ni Blumentritt , tanggapin mo ang aking malugod na pagbati para sa iyong magandang nobela tungkol sa mga kaugaliang interesante ako .
Ang iyong isinulat , gaya ng sabi naming mga Aleman , ay gawa mula sa dugo ng puso , at kaya naman ang puso ang nagsasalita .
Ipagpapatuloy ko ang pagbasa nito nang may buong interes , at hinihiling ko sa 'yo na magbigay ng paliwanag sa ilang salitang di ko maunawaan ; halimbawa , ang salitang filibustero na alam kong may partikular na kahulugan sa Pilipinas na di ko makita sa mga Espanyol ng peninsula ni sa mga Espanyol ng Amerika .Alam ko , pagpapatuloy ni Blumentritt , na ikaw ay biniyayaan ng kakaibang talino ( sinabi ko ito kay Pardo de Tavera , at makikita naman ito sa maikling panahong natutunan mo ang aming komplikado at mahirap na wika ) ; at sa kabila nito , ginulat mo pa rin ako sa iyong nobela at ikinararangal kong maging kaibigan mo .
Di lamang ako kundi pati ang mga kababayan mo ay masuwerte sa pagkakaroon ng matapat na anak na tulad mo .
Kung ipagpapatuloy mo ang iyong mga ginagawa , magiging isa ka sa mga dakilang taong nagkaroon ng mahalagang impluwensya sa pagbabagong espiritwal ng iyong mga kababayan .Sa London , nabasa ni Dr. Antonio Ma .
Regidor ang Noli at totoong humanga siya sa awtor nito .
Si Antonio Ma .
Regidor ay makabayang Pilipino at abogadong ipinatapon dahil sa pagkakasangkot sa Pag-aalsa ng Cavite noong 1872 .
Noong Mayo 3 , 1887 , binati at pinuri niya si Rizal .Kung ang Quixote ang nagbigay ng buhay sa awtor nito dahil inilahad nito sa buong mundo ang mga sakit ng Espanya , ang iyong Noli Me Tangere ay magbibigay din sa iyo ng kaukulang kaluwalhatian .
dahil sa iyong mababang-loob at angkop na pagsusuri , tinaga mo ang matandang punong marungis at nabubulok na .
Bawat Pilipinong makabayan ay babasahin nang may buong interes ang iyong aklat , at kapag natuklasan sa bawat linya nito ang ideyang makatotohanan at sa bawat salita , ang makabuluhang payo , magkakaroon siya ng inspirasyon at tatanghalin niya ang iyong aklat na obra maestra ng isang Pilipino at ang patunay na yaong natuturing sa atin na walang kakayahang makalikha ng dakilang talino ay sasabihin nating nagkakamali o nagsisinungaling .Kabanata 9 Paglalakbay ni Rizal sa Europa Kasama si Viola ( 1887 ) .Pagkaraang mailathala ang Noli , nagbalak si Rizal na bisitahin ang mahahalagang lugar sa Europa .
Napapayag niyang sumama si Dr. Maximo Viola .
Natanggap ni Rizal ang padalang P1,000 ni Paciano , sa kagandahang-loob ni Juan Luna na nasa Paris at siyang nakatanggap ng pera .
Kaagad na binayaran ni Rizal ang utang niyang P300 kay Viola na ginamit niya sa pagpapalimbag ng Noli .
Nabayaran na ang utang at may sapat pang perang natitira , handa na si Rizal na makita ang ibang lugar sa Europa bago umuwi sa Calamba .
Unanguna nilang binisita ni Viola ang Potsdam , lungsod na malapit sa Berlin , na pinasikat ni Frederick ang Dakila .Nagsimula ang Paglalakbay .
Noong madaling-araw ng Mayo 11 , 1887 , nilisan nina Rizal at Viola dalawang kulay-kayumangging doktor na manlalakbay ang Berlin , lulan ng tren .
Ito ang mainam na panahon ng paglalakbay .
Malapit na ang tagsibol , at sa buong Europa , nagsisimula na ang pamumulaklak , nagiging luntian muli ang kaparangan , at nagiging abala na rin sa buong kapaligiran .
Ayon kay Viola , kasama sa bagahe ni Rizal ang lahat ng liham na natanggap niya mula sa kanyang pamilya at kaibigan .
Ang kanilang destinasyon ay Dresden , isa sa pinakamagandang lungsod sa Alemanya .Dresden .
Nagluwat sina Rizal at Viola ng ilang araw sa Dresden .
Ang pagbisita nila ay nataon sa rehiyonal na eksposisyon ng mga bulaklak .
Si Rizal , na may interes sa botanika , ay nag-aral ng iba 't-ibang uri ng mga halamang may kakaibang ganda at laki .
Dinalaw nila si Dr. Adolph B. Meyer , na masayang-masayang makita sila .
Sa Museo ng Sining , na binisita rin nila , humanga nang husto si Rizal sa larawang Prometheus Bound at naalala niya ang representasyon ng ganoong ideya sa galerya ng sining sa Paris .Habang namamasyal sa pinagdarausan ng Eksposisyon ng Bulaklak , nakita nila si Dr. Jagor .
Nang malaman nito ang kanilang planong pumunta sa Leitmeritz ( ngayo 'y Litomerice , Czechoslovakia ) upang kitain si Blumentritt , pinayuhan silang telegramahan muna si Blumentritt para di lubhang magulat ang matandang propesor sa una nilang pagkikita .Ang Teschen ( ngayo 'y Dec in , Czechoslovakia ) ang susunod nilang pupuntahan pag-alis nila ng Dresden .
Tumelegrama sina Rizal at Viola kay Blumentritt , sunod sa payo ni Dr. Jagor .Unang Pagkikita nina Rizal at Blumentritt .
Noong Mayo 13 , 1887 , ala una y media ng hapon , narating ng tren ang estasyon ng Leitmeritz , Bohemia .
Dahil natanggap ang telegrama , nasa estasyon si Propesor Blumentritt para salubungin sina Rizal at Viola .
Dala ng propesor ang larawang-guhit ni Rizal sa sarili nang sa gayo 'y makilala ang kanyang Pilipinong kaibigan .
Malugod niyang tinanggap sina Rizal at Viola .Sa unang pagkakataon , ang dalawang iskolar sina Rizal at Blumentritt na nagkilala sa pamamagitan ng sulat ay nagkita ng personal .
Nagbatian at nagkumustahan sila sa wikang Aleman .
Si Blumentritt ay isang mabuting Austriyanong propesor .
Itinuring ni Blumentritt na parang tunay na anak si Rizal sa una pa lamang nilang pagkikita .Mabuting maybahay , tinulungan ni Blumentritt sina Rizal at Viola na makakuha ng kuwarto sa Hotel Krebs .
Pagkaraan , dinala niya ang mga ito sa kanyang bahay para makilala ng kanyang asawa at pamilya .
Nasiyahan ang dalawang turistang Pilipino sa kanilang pagbisita kay Blumentritt .
Tumigil sila sa Leitmeritz mula Mayo 13 hanggang Mayo 16 , 1887 .Magagandang Alaala ng Leitmeritz .
Maraming magagandang alaala si Rizal sa pagbisita sa Leitmeritz .
Masaya siya sa malugod na pagtanggap sa kanila ng mag-anak na Blumentritt .
Ang asawa ng propesor na si Rosa ay mahusay magluto , at naghanda siya ng masarap na lutuing Austriyano na gustung-gusto ni Rizal .
Ang kanyang mga anak ay sina Dolores ( tinatawag na Dora o Dorita ni Rizal ) , Conrad , at Fritz .Pinatunayan ni Blumentritt na mahusay siyang mag-estima ng bisita .
Ipinakita niya sa kanyang mga bisita ang magaganda at makasaysayang tanawin .
Isang hapon , inanyayahan niya ang mga ito sa isang beer garden kung saan mayroon ng pinakamasarap na beer sa Bohemia .
Sa isang mesang malapit sa kinauupuan nila , pinaguusapan ang pagkakaroon ng daang-bakal na daraan sa kalapitbayan .
Isa sa mga naroon ay ang burgomaster ( alkalde ng bayan ) ng naturang bayan .
Kilala ni Blumentritt ang burgomaster kaya nilapitan niya ang mga nasa kalapit-mesa at ipinakilala ang dalawang Pilipinong kaibigan .
Nakipag-usap si Rizal sa wikang Aleman kaya napahanga niya ang burgomaster at mga kaibigan nito .
Tinanong ng burgomaster kung gaano katagal niyang natutunan ang wikang Aleman .
Sagot ni Rizal .
Labing-isang buwan , Ginoo .
Lalo niyang napahanga ang burgomaster at sinabi niya kay Rizal na bibihira ang may ganoong talento .
Niyakap ni Blumentritt si Rizal at sinabing iilan lamang Aleman ang nakapagsasalita ng sariling wika ng tulad sa ginagawa ni Rizal .Isang hapon , inanyayahan ng Samahang Turista ng Leitmeritz , na kung saan si Blumentritt ang kalihim , sina Rizal at Viola .
Bumigkas si Rizal ng talumpati sa wikang Aleman .
Pinuri niya ang magagandang tanawin ng Austria , pagiging magiliw sa panauhin at mapagmahal ng mga Aleman sa kalikasan , at pagiging marangal ng mga tao rito .
Pinalakpakan ng mga nakikinig si Rizal dahil sa kanyang kagalingang magsalita sa wikang Aleman .Dahil gusto niyang maalala ang masasayang oras sa tahanan ni Blumentritt , gumuhit si Rizal ng larawan ng propesor , at ibinigay niya ito rito .
Tuwang-tuwa si Blumentritt nang matanggap ang regalo ni Rizal .Sa Leitmeritz , nakilala rin ni Rizal ang bantog na siyentipikong si Dr. Carlos Czepelak .
Dinala ni Blumentritt si Rizal sa tahanan ni Czepelak , at doo 'y nakausap niya ang iskolar na Polano .
Ipinakilala rin ni Blumentritt si Rizal kay Propesor Robert Klutschak , bantog na naturalista .Sa huling gabi sa Leitmeritz , bilang pagkilala at pasasalamat sa kabutihan loob ni Blumentritt , naghandog ng hapunan sina Rizal at Viola isa na ring paraan ng pamamaalam sa kanilang otel .Noong Mayo 16 , 9 : 45 ng umaga , nilisan nina Rizal at Viola ang Leitmeritz lulan ng tren .
Nasa estasyon si Blumentritt , kasama ang kanyang asawa at mga anak , para ihatid ang dalawa , at di nila mapigilang lumuha habang dahan-dahang tumatakbo papalayo ang tren .Kipkip ni Rizal hanggang kanyang libingan ang magagandang alaala ng kanyang pagbisita sa Leitmeritz .
Sa kanyang liham kay Blumentritt , na isinulat niya sa Vienna noong Mayo 24 , 1887 , ipinahayag ni Rizal ang kanilang pag-aalala sa karamdaman ni Dora , ang anak na babae ng propesor .
Nalulungkot kami ni Viola , sabi ni Rizal , dahil ang aming munting kaibigang si Dora ay may sakit .
Naaalala pa namin ang kanyang maliliit na asul na mata ; parang naririnig pa namin ang masaya niyang halakhak , at nakikita namin ang maliliit niyang ngipin .
Kawawang Dorita !
Nakita ko pa siyang humabol sa tren nang kami 'y papaalis !
Taos-puso kong idinadalangin ang kanyang paggaling .
2Sa isang liham mula Brunn , Austria noong Mayo 19 , 1887 , tatlong araw pagkaraang lisanin ang Leitmeritz , isinulat ni Rizal kay Blumentritt .Kayong aking mga kaibigan sa Leitmeritz ay laging nasa isip ko at sasabihin ko sa sanili .Hindi ka nag-iisa , Rizal ; sa isang sulok ng Bohemia ay may mabubuti , mararangal , at palakaibigang kaluluwang tulad mo ; isipin mo sila ; ituring na sila 'y kasama mo , na kapag nakita ka nila 'y natutuwa sila , at kasama mo rin silang luluha sa iyong mga pagdurusa ...
ihalik mo ako sa mga bata , batiin mo ang iyong asawa para sa akin , at sa iyong butihing ama at mga kaibigan sa Leitmeritz .
Sa aking puso , ako 'y naninirahan sa Leitmeritz na tulad mo 'y para ring isang Pilipino sa mga sentimiyento .
Naniniwala akong mananatili sa aking puso ang Austria .
' Sa liham ding ito , sinabi ni Rizal kay Blumentritt na nalimutan niya ang kanyang diyamanteng alpiler sa kanyang kuwarto sa Otel Krebs .Prague .
Pagkaraan ng Leitmeritz , binisita nina Rizal at Viola ang makasaysayang siyudad ng Prague .
Dala nila ang mga liham ng rekomendasyon mula kay Blumentritt para kay Dr. Willkomm , propesor ng likas na kasaysayan sa Unibersidad ng Prague .
Tinanggap nila ng mabuti ng propesor , kanyang asawa at mga anak na babae .
Ipinasyal nila ang dalawang Pilipino sa mga makasaysayang lugar sa siyudad .Binisita nina Rizal at Viola ang libingan ni Copernicus , ang kilalang astronomo ; museo ng likas na kasaysayan ; mga laboratoryong bakteriolohikal ; bantog na kuwebang pinagkulungan kay San Juan Nepomuceno ; at tulay kung saan itinapon ang santo .Pagkaraang magpaalam kay Propesor Willkomm at sa pamilya nito , nagpunta ang dalawang turista sa Brunn .
Ayon kay Viola , walang mahalagang nangyari sa lungsod na ito .Vienna .
Noong Mayo 20 , narating nina Rizal at Viola ang magandang lungsod ng Vienna , kabisera ng Austria-Hungary .
Pinabantog ng awit at kuwento , binighani ng lungsod na ito si Rizal dahil sa naggagandahang gusali rito , imaheng panrelihiyon , at kakaibang halina .
Ang Vienna ay tunay na Reyna ng Danube .Sina Rizal at Viola , na may dalang liham ng rekomendasyon mula kay Blumentritt , ay nakipagkita kay Norfenfals , isa sa pinakamahusay na nobelista sa Europa nang panahong iyon .
Ang dakilang nobelistang Austriyano ay napahanga rin ni Rizal , at nasabi niya pagkaraan ng ilang taon na si Rizal ay isang henyong hinahangaan niya .Sa Vienna , natanggap ni Rizal ang nawawala niyang diyamanteng alpiler .
Natagpuan ito ng isang katulong ng Otel Krebs at ibinigay kay Blumentritt , na siya namang nagpadala nito kay Rizal sa Vienna .Tumuloy sina Rizal at Viola sa Otel Metropole .
Binisita nila ang mga interesanteng lugar ng siyudad , gaya ng mga simbahan , museo , galerya ng sining , teatro , at liwasang pampubliko .
Nakilala nila ang dalawang mabuting kaibigan ni Blumentritt sina Masner at Nordmann , mga Austriyanong iskolar .Paglalakbay sa Danube Papuntang Lintz .
Noong Mayo 24 , nilisan nina Rizal at Viola ang Vienna lulan ng bangka nang sa gayo 'y makita nila ang magagandang tanawin ng Ilog Danube .
Habang naglalakbay sila sa bantog na ilog , napuna ni Rizal ang kakaibang tanawin mga gabarang punung-puno ng mga produkto , mga bulaklak at halamang tumutubo sa may pampang ng ilog , mga bangkang tahanan ng ilang pamilya , at mga kakatuwang bayan sa may pampang .
Napuna niyang ang mga pasahero ng bangka ay gumagamit ng papel na napkin kapag kumakain , at ito ay bago sa kanya .
Nasabi ni Viola na ang papel na napkin ay mas malinis at mas matipid na gamitin kaysa telang napkin .Mula Lintz Patungong Rheinfall .
Nagtapos ang paglalakbay sa ilog sa Lintz .
Nagbiyahe sila patungong Salzburg , at mula roo 'y patungong Munich kung saa 'y sandali silang tumigil para tikman ang ipinagmamalaking Munich beer na sinasabing pinakamasarap sa buong Alemanya .Mula Munich , nagtungo sila sa Nuremberg , isa sa pinakamatandang lungsod sa Alemanya .
Nakita nila rito ang kakila-kilabot na makinang pananakit na ginamit ng lnkisisyon .
Pinag-aralang mabuti ni Rizal ang mga makinang ito .
Namangha rin sila ni Viola sa paggawa ng mga manyika na isa sa pinakamalaking industriya ng lungsod .Pagkatapos sa Munich , nagtungo sila sa Ulm .
Ang katedral ng lungsod na ito ang pinakamalaki at pinakamataas sa buong Alemanya .
Isinalaysay ni Viola na inakyat nila ni Rizal ang daandaang baitang nito .
Bago makarating sa tore , makalawang beses na naliyo at kailangang magpahinga ni Viola .
Samantala , dire-diretsong umakyat si Rizal hanggang sa makarating sa tuktok .Mula Ulm , nagtungo sila sa Stuttgart , Baden , at pagkaraa 'y Rheinfall ( Talon ng Rhine ) .
Sa Rheinfall , nakita nila ang talon , ang pinakamagandang talon sa Europa .Pagtawid sa Hangganan Patungong Switzerland .
Mula Rheinfall , tinawid nila ang hangganan patungong Schaffhausen , Switzerland .
Tumigil sila sa lungsod na ito mula Hunyo 2 hanggang 3 , 1887 .
Ipinagpatuloy nila ang kanilang paglalakbay at nagtungo sila sa Basel ( Bale ) , Bern , at Lausanne .Geneva .
Pagkaraang pasyalan ang magagandang tanawin sa Lausanne , sumakay ng bangka sina Rizal at Viola para tawirin ang maulap na Lawa ng Leman sa Geneva .
Ang Swisang lungsod na ito ay isa sa pinakamagandang lungsod sa Europa na binibisita ng mga dayuhang turista taun-taon .
Ang mga taga-Geneva ay mga lingguwista , nagsasalita ng Pranses , Aleman , at Italyano .
Nakikipagusap si Rizal sa kanila sa mga wikang ito .Bukod sa pamamasyal sa magagandang tanawin , namangka rin sina Rizal at Viola .
Naipakita ni Rizal ang kanyang husay sa paggaod ng bangka , isang bagay na natutunan niya noon sa Calamba .Noong Hunyo 19 , 1887 , niyaya ni Rizal si Viola sa isang magandang tanghalian dahil ito ang kanyang ika - 26 na kaarawan .Sina Rizal at Viola ay tumigil ng labinlimang masasayang araw sa Geneva .
Noong Hunyo 23 , naghiwalay na sila nagbalik si Viola sa Barcelona at ipinagpatuloy ni Rizal ang paglalakbay sa Italya .Ikinagalit ni Rizal ang Eksibisyon ng mga Igorot sa Eksposisyon sa Madrid noong 1887 .
Habang nasa biyahe si Rizal , kasama si Dr. Viola , nagkaroon ng Eksposisyon ng Pilipinas sa Madrid , Espanya .
Nang nasa Geneva ( Switzerland ) , nakarating kay Rizal ang balita tungkol sa kalunus-lunos na kalagayan ng mga Igorot na ginawang bahagi ng eksibisyon , ang ila 'y nangamatay , at ang kasuotang bahag at krudong armas ay pinagtatawanan at nilalait ng mga Espanyol at mamamahayag mula sa mga kaibigan sa Espanya .Dahil kampeon ng dignidad ng sangkatauhan , ikinagalit ni Rizal ang ganitong panlalait sa mga kababayang Igorot ng Hilagang Luzon .
Sa kanyang liham sa kaibigang si Blumentritt na isinulat niya sa Geneva noong Hunyo 6 , 1887 , sinabi niya .Ang aking mga kawawang kababayan ( ang mga Igorot Z. ) ay naka-eksibit ngayon sa Madrid at nilalaitlait ng mga pahayagang Espanyol , maliban sa El Liberal na nagsasabing hindi makatao , at pagyurak sa dignidad ng tao ang itanghal nang parang mga hayop at halaman .
Ginawa ko ang lahat ng maaaring gawin para mapigil ang ganitong paghamak sa kalagayan ng aking mga kalahi , ngunit hindi ako nagtagumpay .
Ngayo 'y isang babae ang namatay sa pulmonya .
Ang mga Igorot ay ibinahay sa isang barraca ( bahay na yari sa kawayan , damo , at mga sanga ng puno Z. ) At napagtatawanan pa ito ng El Resumen !
Sa isa pang liham kay Blumentritt na isinulat sa Geneva noong Hunyo 19 , 1887 , sinabi ni Rizal na sang-ayon siya sa isang eksposisyon , ngunit hindi eksibisyon ng kakaibang indibiduwal , na nagpapakita sa aking mga kababayan bilang isang kuryusidad na mag-aaliw sa mga tamad na taga-Madrid .
6 Idiniin niya .Ang nais namin ay isang eksposisyong industriyal , hindi isang eksibisyon ng mga nilalang na pinilit na manirahan sa labas at mamatay sa lungkot at pulmonya o tipus !
Si Rizal sa Italya .
Mula Geneva , nagtungo si Rizal sa Italya .
Binisita niya ang Turin , Milan , Venice , at Florence .
Noong Hunyo 27 , 1887 , narating niya ang Roma , ang Walang-hanggang Lungsod at tinatawag ding Lungsod ng mga Cesar .Tuwang-tuwa siya sa magagandang tanawin at alaala ng Walang-hanggang Lungsod .
Inilarawan niya kay Blumentritt ang karangyaan na siyang Roma , isinulat niya noong Hunyo 27 , 1887 .Narito na ako sa Roma !
Lahat ng apakan ko 'y may bahid ng alikabok ng mga bayani .
Nilalanghap ko ang hanging nilanghap din ng mga bayani .
Sinasaluduhan ko ang bawat estatwa nang buong paggalang , at para sa akin , abang katutubo ng isang maliit na isla , para akong nasa santuwaryo .
Nakita ko na ang Capitolium , ang Bato ng Tarpeia , ang Palatinum , ang Forum Romanum , ang Ampiteatro , atbp .
Lahat ng narito ay marangal liban sa mga cafe at mga manganganta rito .
Hindi ako pumasok sa mga ito ( caf ) dahil kinaiinisan kong marinig ang kanilang mga awiting Pranses o makita ang mga modernong industriya .
Ang mga paborito kong lugar ay ang Ampiteatro at ang Forum Romanum ; doo 'y naupo ako ng ilang oras , pinagmuni-munihan ang lahat at binuhay ang mga labi ...
binisita ko rin ang ilang simbahan at museo gaya ng Museo ng Capitoline at ang Simbahan ng Santa Maria Maggiore , na talaga namang napakaringal .Noong Hunyo 29 , Pista ni San Pedro at San Pablo , binisita ni Rizal sa kauna-unahang pagkakataon ang Vatican , ang Lungsod ng mga Papa at kabisera ng Kakristiyanuhan .
Hinangaan niya nang its ang mga edipisyong maringal , lalo ang Simbahan ng San Pedro , kakaibang gawang pansining , ang malawak na St. Peter 's Square , makukulay na guwardiya ng Vatican , at ang atmospera ng relihiyosong debosyong nangingibabaw sa Vatican .Tuwing gabi , pagkaraang mamasyal sa buong araw , pagod na bumabalik si Rizal sa kanyang otel .
Pagod na pagod ako na tulad ng isang aso , isinulat niya kay Blumentritt , ngunit matutulog ako na parang isang diyos .
Pagkaraan ng isang linggong pagbabakasyon sa Roma , handa nang umuwi si Rizal sa Pilipinas .
Isinulat niya sa kanyang ama na siya 'y paparating na .Kabanata 10 Unang Pag-uwi ni Rizal sa Pilipinas ( 1887 - 88 ) .Ang lahat ng kahali-halinang ganda ng ibang bansa at lahat ng magagandang alaala ng kanyang pangingibang-bayan ay hindi makapagpapalimot kay Rizal sa kanyang Inang bayan ni hindi ito sapat na dahilan para talikuran niya ang kanyang sariling bayan .
Nag-aral nga siya sa ibang bayan , natutunan niya ang mga gawi at wika ng mga naturang bayan , at marami rin namang nakilala at naging kaibigang mga dakilang tao ng kanluran ; ngunit nanatili siyang tunay na Pilipino na may walang pagmamaliw na pagmamahal para sa Pilipinas at may matatag na determinasyong mamatay sa lupang sinilangan .
Kaya , pagkaraan ng limang taon ng di-malilimutang paglalakbay sa Europa , bumalik siya sa Pilipinas noong Agosto 1887 at siya 'y naging manggagamot sa Calamba .
Tahimik siyang namuhay bilang doktor sa kanyang bayan .
Ngunit ang kanyang mga kaaway , na kinamumuhian ang kanyang Noli , ay patuloy ang pag-usig sa kanya , at pinagbantaan pa siyang papatayin siya .Desisyong Umuwi sa Sariling Bayan .
Dahil sa pagkakalathala ng kanyang Noli Me Tangere at idinulot nitong kaguluhan sa mga prayle , binalaan si Rizal nina Paciano ( kanyang kapatid ) , Silvestre Ubaldo ( kanyang bayaw ) , Chengoy ( Jose M. Cecilio ) , at ilang kaibigan na huwag na munang umuwi .
Ngunit hindi nakinig si Rizal , determinado siyang umuwi sa Pilipinas dahil ( 1 ) ooperahan niya ang mga mata ng ina ; ( 2 ) mapagsilbihan ang mga kababayang malaon nang inaapi ng mga tiranong Espanyol ; ( 3 ) alamin kung gaano at paano naapektuhan ng Noli at iba pa niyang isinulat ang mga Pilipino at Espanyol sa Pilipinas ; at ( 4 ) magtanong-tanong kung bakit wala siyang nababalitaan tungkol kay Leonor Rivera .Sa kanyang liham kay Blumentritt na isinulat sa Geneva noong Hunyo 19 , 1887 , sinabi ni Rizal : " Maganda ang iyong payo na manirahan ako sa Madrid at doon na lamang magpatuloy sa pagsusulat ngunit hindi ko magagawa iyon .
Hindi ko matatagalan ang buhay sa Madrid kung saan ang lahat ay tinig sa ilang .
Sabik na ang aking mga magulang na makita ako , at gusto ko ring makita nila .
Buong buhay ko 'y hinangad ko ang mabuhay sa aking bansa na kapiling ang aking pamilya .
Hanggang ngayo 'y hindi naman ako naging Kanluranin gaya ng ilang Pilipino sa Madrid ; lagi kong gugustuhing bumalik sa bayang aking sinilangan .
" pasahero o kaya 'y masiglang nakipagkuwentuhan sa kanila .
Ang ilang pasahero ay umaawit ; ang ila 'y tumutugtog ng piyano at akordiyon .
Pagkaraang lisanin ang Aden , sumama ang lagay ng panahon at nabasa ang ilang libro ni Rizal .Sa Roma , noong Hunyo 29 , 1887 , sinulatan ni Rizal ang kanyang ama para ipaalam ang kanyang pag-uwi .
" Sa ika - 15 ng Hulyo , " isinulat niya , " lululan ako ng barko para sa ating bansa kaya mula sa a-kinse hanggang a-trenta ng Agosto ay magkikita tayong muli .
" 2Magandang Paglalakbay Patungong Maynila .
Nilisan ni Rizal ang Roma lulan ng tren patungong Marseilles , daungang Pranses , na maluwalhati niyang narrating .
Noong Hulyo 3 , 1887 , sumakay siya sa Djemnah , ang barkong siya ring nagdala sa kanya sa Europa limang taon nang nakaraan .
Mga limampu ang pasahero nito , kabilang na ang apat na Ingles , dalawang Aleman , tatlong Tsino , dalawang Hapon , maraming Pranses , at isang Pilipino ( si Rizal ) .
Si Rizal lamang ang pasaherong nakapagsasalita ng iba 't-ibang wika kaya naging tagapagsalin siya para sa mga kapwa niya pasahero .
3Ang barko ay pabiyaheng Silangan at daraan sa Kanal Suez .
Kaya nakita ni Rizal sa ikalawang pagkakataon ang makasaysayang kanal , ang una 'y noong papunta siyang Europa , mula Maynila , noong 1882 .
Sa barko , nakipaglaro siya ng ahedres sa mga kapwaSa Saigon , noong Hulyo 30 , lumipat siya sa barkong Haiphong na patungong Maynila .
Noong Agosto 2 , nilisan ng barko ang Saigon patungong Maynila .Pagdating sa Maynila .
Ang biyahe ni Rizal mula Saigon patungong Maynila ay naging mainam .
Noong Agosto 3 , kabilugan ng buwan , nakatulog siya nang mahimbing nang gabing iyon .
Ang kalmanteng dagat na inilawan ng buwan ay kamangha-manghang tanawin para sa kanya .Papalapit ng hatinggabi ng Agosto 5 , dumaong ang Haiphong sa Maynila .
Masayang-masaya si Rizal sa muling pagyapak niya sa lupang tinubuan .
Sandali siyang nanatili sa lungsod para bisitahin ang ilang kaibigan .
Natuklasan niyang wala pa ring ipinagbago ang Maynila sapul nang umalis siya rito limang taon nang nakaraan .
Naroon pa rin ang mga lumang simbahan at gusali , pati na ang mga dating lubak sa kalsada , iyon pa rin ang mga bangka sa Ilog Pasig , at siyang-siya pa rin ang pader na pumapalibot sa lungsod .Maligayang Pag-uwi .
Noong Agosto 8 , nagbalik si Rizal sa Calamba .
Masaya siyang sinalubong ng kanyang pamilya , na ang ilang miyembro 'y naiyak pa sa tuwa .
Sa kanyang sulat kay Blumentritt , sinabi niyang : " Maganda ang aking pagbibiyahe .
Nasa mabuting kalagayan ang aking pamilya at masayang-masaya akong makita silang muli .
Naiyak sila sa tuwa at kailangan kong sagutin ang libu-libo nilang tanong sa akin .
" 4Sa kabila ng kaligayahang dulot ng pagbabalik ni Rizal , nangamba pa rin sila para sa kanyang kaligtasan .
Sa mga unang araw , hindi siya iniiwan ng mag-isa ni Paciano para maprotektahan sa mga kaaway nito .
Hindi siya hinahayaan ng kanyang ama na lumabas ng bahay ng nag-iisa sa takot na may masamang mangyari sa anak .Sa Calamba , nagbukas si Rizal ng isang klinika .
Ang una niyang pasyente 'y kanyang ina na halos bulag na .
Ginamot niya ang mga mata nito ngunit hindi niya maoperahan dahil hindi pa hinog ang mga katarata .
Kumakalat ang balitang nagkiklinika ang isang doktor na nagmula pa sa Alemanya .
Nagdagsaan sa Calamba ang mga pasyente at nakilala siya sa tawag na " Doktor Uliman " dahil galing siya sa Alemanya .
Makatwiran si Rizal sa kanyang singil , ginagamot niya nang walang bayad ang mahihirap na pasyente .
Sa loob ng ilang buwan , kumita siya ng P900 sa pagiging manggagamot .
Pagsapit ng Pebrero 1888 , kumita siya ng P5,000 .Di tulad ng ilang matagumpay na manggagamot , hindi inilaan ni Rizal ang kanyang oras para lamang magpayaman .
Nagbukas siya ng himnasyo para sa kabataan .
Dito siya nagturo ng mga natutunan sa Europa .
Sinikap niyang makuha ang interes ng mga kababayan sa gymnastics , pag-eeskrima , at pamamaril upang iwasan na nila ang pagsasabong at pagsusugal .Isa lamang ang di nagawa ni Rizal nang umuwi siya sa Calamba hindi niya nakita si Leonor Rivera .
Sinubukan niyang magpunta sa Dagupan ngunit pinagbawalan siya ng mga magulang dahil ayaw ng ina ni Leonor na maging manugang si Rizal .
Mabigat man sa kanyang dibdib , sumunod si Rizal sa utos ng mga magulang .
Nabuhay siya sa panahong mahigpit na pinasusunod ang gawi sa pagpapakasal na inaayos ng mga magulang ng babae at lalaki .Kaguluhang Gawa ng Noli .
Habang tahimik na namumuhay si Rizal sa Calamba , nagbabalak naman ng masama ang kanyang mga kaaway .
Bukod sa pagpapraktis ng medisina , pag-aasikaso ng kanyang himnasyo , at pakikibahagi sa mga gawaing sibiko , nagpipinta siya ng magagandang tanawin at nagsasalin sa Tagalog ng mga tula ng Alemang si Von Wildernath .Ilang linggo pagkaraan niyang dumating , nagkaroon ng kaguluhan dahil sa isinulat niyang nobela .
Isang araw , nakatanggap si Rizal ng liham mula kay Gobernador Heneral Emilio Terrero ( 1885 - 1888 ) .
Iniimbitahan siya nito sa Palasyo ng Malacaang .
May nagbulong kasi sa gobernador na ang Noli ay nagtataglay ng mga subersibong ideya .Nagtungo si Rizal sa Maynila at nagpakita sa Malacaang .
Nang ipaalam sa kanya ni Gobernador Heneral Terrero ang paratang sa kanya , kaagad niyang pinabulaanan ito .
Ipinaliwanag ni Rizal na inihayag lamang niya ang katotohanan ngunit di siya nagtatagubilin ng mga subersibong ideya .
Nagustuhan ang kanyang paliwanag at nagkaroon ng interes sa kontrobersiyal na libro , humiling ng kopya ng Noli kay Rizal ang gobemador-heneral nang mabasa niya ito .
Wala noong kopya si Rizal dahil ang tanging kopyang inuwi niya 'y ibinigay niya sa kanyang kaibigan .
Gayunman , nangako siyang magbibigay ng kopya sa gobemador-heneral .Binisita ni Rizal ang mga Heswita para humingi ng isang kopya mula sa mga ipinadala niya ngunit ayaw naman nila itong mawalay sa kanila .
Ang mga Heswita , lalung-lalo ang mga dati niyang guro sina Padre Francisco de Paula Sanchez , Padre Jose Bech , at Padre Federico Faura ay galak na galak na makita siya .
Pinagkuwentuhan nila ni Padre Faura ang kanyang aklat at sinabi ng pari na " lahat ng naroo 'y pawang katotohanan , " ngunit idinagdag niya : " Maaaring malagot ang iyong ulo dahil sa sinulat mo .
" Sa kabutihang palad , nakakuha si Rizal ng isang kopya ng Noli mula sa isa niyang kaibigan .
Ibinigay niya ito kay Gobernador-Heneral Terrero .
Dahil liberal ang pag-iisip ng gobernador-heneral , alam niyang nanganganib ang buhay ni Rizal dahil makapangyarihan ang mga prayle .
Para sa kaligtasan ni Rizal , inatasan niya ang batang Espanyol na tenyente , si Don Jose Taviel de Andrade , na maging tagapagbantay ni Rizal .
Ang tenyenteng ito ay kabilang sa isang marangal na pamilya .
Siya ay edukado at marunong magpinta , at nakapagsasalita ng Ingles , Pranses , at Espanyol .Binasa ni Gobernador Heneral Terrero ang Noli at wala siyang nakitang mali roon .
Ngunit ang mga kaaway ni Rizal ay makapangyarihan .
Nagpadala ang Arsobispo ng Maynila , si Msgr. Pedro Payo ( isang Dominiko ) , ng sipi ng Noli kay Padre Rektor Gregorio Echavarria ng Unibersidad ng Santo Tomas para maeksamen ng isang komite ng mga guro .
Ang komite , na binubuo ng mga Dominikong propesor , ay nagsumite ng ulat sa Padre Rektor , na siyang kaagad na nagpadala nito kay Arsobispo Payo .
Kaagad namang ipinadala ng arsobispo ang ulat na ito sa gobernador heneral .
Sinasabi sa ulat ng komite ng mga guro ng Unibersidad ng Santo Tomas na ang Noli ay " erehetikal , walang paggalang , at nakasisirang-puri sa ordeng panrelihiyon , at dimakabayan , subersibo sa kalagayang pampubliko , mapaminsala sa pamahalaan ng Espanya at mga gawain nitong pampulitikal sa Pilipinas .
" 6Hindi nagustuhan ni Gobernador Heneral Terrero ang ulat ng mga Dominiko dahil alam niyang galit ang mga ito kay Rizal .
Ipinadala niya ang sipi ng nobela sa Permanenteng Komisyon ng Sensura na binubuo ng mga pari at tao ng simbahan .
Ang ulat ng komisyong ito ay ginawa ng pinuno nito , si Padre Salvador Font , Agustinong Kura ng Tondo , at isinumite ito sa gobernador-heneral noong Disyembre 29 .
Ayon sa ulat , ang nobela ay nagtataglay ng mga subersibong ideya laban sa Simbahan at Espanya , at inirekomenda nito na ang " importasyon , reproduksyon , at sirkulasyon ng mapaminsalang aklat na ito sa mga isla ay kailangang ipagbawal .
" 7Nang mailathala sa mga pahayagan ang isinulat na ulat ni Font para sa komisyong sensura , hindi mapakali si Rizal at ang mga kaibigan .
Ang mga kaaway naman ni Rizal ay tuwang-tuwa sa nangyari .
Ang pagbabawal sa Noli ay lalo lamang nagpasikat sa nobela .
Lahat ay gustong makabasa nito .
Ang balita tungkol sa dakilang aklat na ito ay kumalat sa taumbayan .
Kung ano ang kinamumuhian ng mga among Espanyol , siya namang nagustuhan ng inaaping masa .
Sa kabila ng pagbabawal at mahigpit na pagbabantay ng malulupit na Guardias Civiles , maraming Pilipino ang nakakuha ng kopya ng Noli na palihim nilang binabasa .Salamat kay Gobernador Heneral Terrero , hindi nagkaroon ng malawakang pagdakip o malawakang pagbitay sa mga Pilipino .
Hindi niya pinayagan ang sarili na takutin ng mga prayle na humingi ng malupit na parusa laban sa awtor nito at sa mga taong mahuling nagbabasa nito .Ang mga Umaatake sa Noli .
Ang paglalabang sanhi ng Noli ay labanan lamang ng mga salita .
Ipinalathala ni Padre Font ang kanyang ulat at ipinamahagi ang mga kopya nito nang sa gayo 'y mapulaan ang kontrobersiyal na nobela .
Isa pang Agustino , si Padre Jose Rodriguez , na Superyor ng Guadalupe , ay naglathala ng serye ng walong polyeto na pinamagatang Cuestiones de Sumo Interes ( Katanungan ng Dakilang Interes ) para tuligsain ang Noli at iba pang mga sulating kontra-Espanyol .
Ang walong polyeto ay ang mga sumusunod : 1 .
Porque no los he de leer ?
( Bakit di ko dapat basahin ang mga iyon ?
) 2 .
Guardaos de ellos .
Porque ?
( Mag-ingat sa mga ito .
Bakit ?
) 3 .
Yque me dice usted de la peste ?
( At ano ang masasabi mo sa akin tungkol sa salot ?
) 4 .
Porque triunfan los impios ?
( Bakit nagtatagumpay ang mga walang galang ?
) 5 .
Cree usted que de veras no hay purgatorio ?
( Sa palagay mo ba ay wala talagang purgatoryo ?
) 6 .
Hay o no hay infierno ?
( Mayroon ba o walang impiyemo ?
) 7 .
Que le parece a usted de esos libelos ?
( Ano ang iyong palagay sa mga libelong ito ?
) 8 .
Confesion o condenacion ?
( Kumpisal o walang hanggang kapahamakan ?
) Ang mga sipi ng mga polyetong laban kay Rizal na isinulat ni Padre Rodriguez ay ibinebenta sa simbahan pagkatapos ng misa .
Maraming Pilipino ang napipilitang bumili ng mga ito nang sa gayo 'y di sila mapagalitan ng mga prayle , ngunit di naman nila pinaniniwalaan ang sinasabi ng awtor ng mga polyeto .Ang alingawngaw na nilikha ng Noli ay nakarating sa Espanya .
Sa bulwagan ng Senado ng Cortes ng Espanya , tinuligsa ito ng mga senador , gaya nina Heneral Jose de Salamanca noong Abril 1 , 1888 ; Heneral Luis M. de Pando noong Abril 12 ; at Sr. Fernando Vida noong Hunyo 11 .
Ang akademiko ng Madrid na si Vicente Barrantes , na dating may mataas na posisyon sa pamahalaan ng Pilipinas , ay siniraan ang Noli sa isang artikulong inilathala sa La Espaa Moderna ( isang pahayagan sa Madrid ) noong Enero 1890 .Tagapagtanggol ng Noli .
Bagaman marami ang sumisira sa Noli , marami rin namang tagapagtanggol ito na di natatakot na patunayan ang mga merito ng nobela o pabulaanan ang mga argumento ng mga tumutuligsa rito .
Sina Marcelo H. del Pilar , Dr. Antonio Ma .
Regidor , Graciano Lopez Jaena , Mariano Ponce , at iba pang repormistang Pilipino sa dayuhang bayan ay di nangiming ipagtanggol ang katotohanan sa Noli .
Si Padre Sanchez , ang paboritong guro ni Rizal sa Ateneo , ay nagtanggol at pumuri sa nobela sa publiko .
Sina Don Segismundo Moret , dating Ministro ng Korona ; Dr. Miguel Morayta , mananalaysay at estadista ; at Propesor Blumentritt , propesor at edukador , ay nabasa at nagustuhan ang nobela .Isang matalinong depensa ng Noli ay nagmula sa isang diinaasahang tao .
Ito ay mula kay Rev. Vicente Garcia , Pilipinong paring Katoliko at iskolar , isang teolohiyano ng Katedral ng Maynila , at tagapagsalin sa Tagalog ng bantog na Imitation of Christ ni Thomas a Kempis .
Sa ilalim ng sagisag na pangalan Justo Desiderio Magalang , isinulat ni Padre Garcia ang kanyang pagtatanggol sa Noli na nailathala sa Singapore bilang apendise sa isang polyetong isinulat noong Hulyo 18 , 1888 .
Sinagot niya ang mga argumento ni Padre Rodriguez .1 .
Hindi masasabing " ignoranteng tao " si Rizal , gaya ng sinasabi ni Padre Rodriguez , dahil siya ay nagtapos sa mga unibersidad ng Espanya at nakatanggap pa ng mga karangalang iskolastiko .2 .
Hindi tinutuligsa ni Rizal ang Simbahan at Espanya , gaya ng sinabi ni Padre Rodriguez , dahil ang pinupuna ni Rizal sa Noli ay yaong masasamang opisyal na Espanyol at di ang Espanya , at ang masasama at tiwaling prayle , di ang Simbahan .3 .
Sinabi ni Padre Rodriguez na yaong bumabasa ng Noli ay gumagawa ng kasalanang mortal ; kung gayo 'y nakagawa siya ( si Rodriguez ) ng kasalanang mortal dahil nabasa niya ang nobela .Kinalaunan , nang malaman ni Rizal ang matalinong pagtatanggol ni Padre Garcia sa kanyang nobela , napaiyak siya dahil ang kanyang pasasalamat ay labis-labis .
Si Rizal mismo ay nagtanggol sa kanyang nobela laban sa panunuligsa ni Barrantes sa pamamagitan ng isang liham na isinulat sa Brussels , Belgium noong Pebrero 1880 .
Sa liham na ito , inilantad niya ang pagiging ignorante ni Barrantes sa mga kalakaran sa Pilipinas at pagsisinungaling nito na hindi karapat-dapat sa isang akademiko .
Natagpuan ni Barrantes kay Rizal ang isang dalubhasa sa satiriko at polemiko .Noong panahong ang Noli ay tampulan ng mainit na kontrobersiya ng mga prayle ( at kanilang mga galamay ) at mga kaibigan ni Rizal , lahat ng kopya nito ay nabili at ang presyo ng bawat sipi ay tumaas .
Kaibigan man o kaaway ni Rizal ay nahirapang makakuha ng sipi ng Noli .
Ayon kay Rizal , sa liham niya kay Fernando Canon sa Geneva noong Hunyo 13 , 1887 , ang halagang ibinigay niya ay limang pesetas ( katumbas ng piso ) bawat sipi , ngunit kinalaunan ay tumaas ito sa singkuwenta pesos bawat sipi .Sina Rizal at Taviel de Andrade .
Habang lumilikha ng kaguluhan ang Noli , wala namang nanggugulo kay Rizal sa Calamba .
dahil na rin ito sa tulong ni Gobernador Heneral Terrero 't binigyan siya ng isang tagapagbantay niya .
Naging mabuting magkaibigan sina Rizal at Tenyente Jose Taviel de Andrade .Kapwa bata at edukado , madalas silang maglakad sa may tabing-lawa , pinag-uusapan ang mga bagay na kapwa nila interes , at minsa 'y nag-eeskrima sila , namamaril , nangangaso , at nagpipinta .
Si Ten .
Andrade ay naging tagahanga ng lalaking inatasan siyang bantayan at protektahan .
Kinalaunan , isinulat niya : " Si Rizal ay edukado at maginoo .
Kinagigiliwan niyang gawin ang pangangaso , pag-eeskrima , pamamaril , pagpipinta , at paglalakad ...
Lagi kong naalala ang aming ekskursiyon sa Bundok Makiling , di lamang dahil sa magandang tanawin nito ...
gaya ng mga usap-usapan at mapaminsalang epekto nito .
May isang naniniwala at nag-ulat sa Maynila na si Rizal at ako , sa tuktok ng bundok , ay nagtaas ng bandilang Aleman at nagpahayag ng kapangyarihan nito sa Pilipinas .
Inaakala kong ang mga walang saysay na ito ay nagmula sa mga prayle ng Calamba , ngunit di ko na pinag-aksayahan pa ng panahong alamin ito .
" Ang puminsala ng masasayang araw ni Rizal sa Calamba kasama si Ten .
Andrade ay ( 1 ) ang pagkamatay ng kanyang Ate Olimpia at ( 2 ) ang walang basehang mga kuwentong ikinalat ng kanyang mga kaaway na isa raw siyang " espiya ng Alemanya , alagad ni Bismarck , isang Protestante , isang Mason , mangkukulam , isang kaluluwang wala ng pag-asang maligtas , atbp .
" 11Problemang Agraryo ng Calamba .
Naimpluwensiyahan ng ilang katotohanan sa Noli Me Tangere , ipinag-utos ni Gobernador Heneral Terrero na imbestigahan ang mga lupaing prayle para maisaayos ang anumang di-pagkakapantay-pantay na nangyayari na may kaugnayan sa mga buwis sa lupa at sistemang kasama .
Isa sa mga lupang prayleng naapektuhan ay ang Asyenda ng Calamba na pag-aari ng Ordeng Dominiko mula 1883 .
Bilang pagsunod sa utos ng gobernador heneral noong Disyembre 30 , 1887 , ipinag-utos ng Gobernador Sibil ng Lalawigan ng Laguna sa mga awtoridad ng bayan ng Calamba na imbestigahan ang mga kalagayang pang-agraryo ng kanilang lokalidad .Nang malaman ang gagawing imbestigasyon , humingi ng tulong kay Rizal ang kanyang mga kababayan sa paglikom ng mga impormasyon at paglista ng kanilang mga sumbong laban sa mga mamamahala ng asyenda nang sa gayo 'y ang pamahalaang sentral ay makapagsunod ng mga pagbabagong pang-agraryo .Pagkaraan ng masusing pag-aaral sa mga kalagayan sa Calamba , ginawa ni Rizal ang kasulatang sinang-ayunan at pinirmahan ng mga kasama at tatlong opisyal ng asyenda noong Enero 8 , 1888 .
Ang kasulatan , isinumite sa pamahalaan para maaksiyunan , ay naglalaman ng mga sumusunod : 1 .
Ang asyenda ng Ordeng Dominiko ay binubuo di lamang ng mga lupa sa paligid ng Calamba , kundi ang buong bayan ng Calamba .2 .
Ang kita ng Ordeng Dominiko ay patuloy na tumataas dahil sa di-makatwirang pagtaas ng upa sa lupa na ibinabayad ng mga kasama .3 .
Ang may-ari ng asyenda ay di nagbibigay ng kontribusyon para sa selebrasyon ng pistang bayan , edukasyon ng kabataan , at pagpapaunlad ng agrikultura .4 .
Ang mga kasama na naghihirap sa paggawa sa bukid ay nawawalan ng lupa dahil sa mga walang kakuwenta-kuwentang dahilan .5 .
Mataas ang interes na ipinapataw sa mga kasamang nahuhuli sa pagbayad ng renta sa lupa , at kapag hindi nakapagbayad ay kinukumpiska ang kanilang kalabaw , kasangkapan , at tahanan .Pamamaalam sa Calamba .
Ang paglantad ni Rizal sa kalunus-lunos na kalagayan ng sistemang kasama sa Calamba ay lalong ikinagalit ng kanyang mga kaaway .
Nagpursige ang mga prayle sa paghiling sa Malacaang na mapalayas si Rizal .
Hiniling nila ito kay Gobernador Heneral Terrero ngunit hindi sila pinakinggan dahil wala namang lehitimong kaso laban kay Rizal .
Nakatanggap ang mga magulang ni Rizal ng mga pagbabanta sa buhay ni Rizal .
Nangamba sila , ang kanilang mga kamag-anak at kaibigan ( kabilang na si Ten .
Taviel de Andrade ) at pinayuhan nila si Rizal na mangibang-bayan dahil nanganganib ang kanyang buhay .Isang araw , ipinatawag ni Gobernador Heneral Terrero si Rizal at " pinayuhan " siyang mangibang-bayan para na rin sa kanyang kaligtasan .
Binigyan niya si Rizal ng pagkakataong makatakas sa matinding galit ng mga prayle .Sa pagkakataong ito , kailangan nang sumunod ni Rizal dahilang gobernador heneral na ang nag-uutos .
Ngunit hindi umaatras sa laban si Rizal na parang duwag .
Matapang siya , isa itong katotohanang hindi pasusubalian ng kanyang mga kaaway .
Isang magiting na bayani , hindi siya natatakot na mamatay .
Napilitan siyang lisanin ang Calamba dahil sa dalawang bagay : ( 1 ) ang pananatili niya sa Calamba ay naglalagay sa kanyang pamilya at kaibigan sa panganib , at ( 2 ) mas makalalaban siya sa mga kaaway at mas mapagsisilbihan ang sariling bansa kung makapagsusulat siya sa ibang bansa .Isang Tula para sa Lipa .
Sago lisanin ni Rizal ang Calamba noong 1888 , isang kaibigang taga-Lipa ang humiling sa kanya ng isang tula para sa paggunita sa pagiging villa ( lungsod ) ng bayan ng Lipa .
Naging lungsod ito sa bisa ng Batas Becerra noong 1888 .
Malugod na pinagbigyan ni Rizal ang kahilingan at isinulat niya ang tulang " Himno Al Trabajo " ( Himno sa Paggawa ) bilang parangal sa masisipag na mamamayan ng Lipa .
Nang matapos niya ito , ipinadala niya ito sa Lipa bago ang kanyang pag-alis sa Calamba .
Ito ang tula : Kabanata 11 Sa HongKong at Macao , 1888 .Tinutugis ng mga makapangyarihang kaaway , napilitan si Rizal na umalis sa bansa sa pangalawang pagkakataon noong Pebrero 1888 .
Noo 'y isa na siyang ganap na lalaki sa edad na 27 , isa nang manggagamot at kinikilalang manunulat .
Nanguna siyang mangibangbayan noong Hunyo 1882 , batam-bata siya sa edad na 21 , isang estudyanteng naghahanap ng dunong sa Matandang Daigdig , romantikong idealista na punung-puno ng magagandang pangarap na maiahon ang mga kababayan mula sa pagkaalipin sa bisa ng kanyang makapangyarihang panulat .
Ngunit nagbago na ang panahon .
Si Rizal , sa edad na 27 , ay biktima na ng di-pagkapantay-pantay , bigo sa mga pangarap , at di nagtagumpay sa mga pagbabagong ninanais .Ang Biyahe sa Hong Kong .
Noong Pebrero 3 , 1888 , pagkaraan ng anim na buwan sa pinakamamahal na Calamba , nilisan ni Rizal ang Maynila patungong Hong Kong lulan ng Zafiro .
May sakit siya noon at nalulungkot habang tinatawid ang maalon na Dagat Tsina .
Hindi siya nakababa sa barko nang sandaling tumigil ito sa Amoy noong Pebrero 7 .
Dahil ito sa mga sumusunod : ( 1 ) hindi mabuti ang kanyang pakiramdam , ( 2 ) malakas ang ulan noon , at ( 3 ) narinig niyang marumi ang lungsod .
Dumating siya sa Hong Kong noong Pebrero 8 .Habang nasa Hong Kong , na isang kolonya ng Britanya , sumulat si Rizal kay Blumentritt noong Pebrero 16 , 1888 , para ipahayag ang kapaitang nararamdaman niya sa buhay .
Ito ang nalalaman ng kanyang liham : Sa wakas ay malaya na akong makapagsusulat .
Sa wakas ay maipapahayag ko ang aking mga nasasaisip nang walang pangamba sa sensura ng pinuno !
Pinilit nila akong lisanin ang aking bansa .
Kahit may karamdaman ay umalis ako ng bahay .Mahal na Blumentritt , wala kang ideya sa aking maliit na kinasapitan .
Kung hindi sa tulong ng aking kaibigang si Tenyente Taviel de Andrade , ano ang aking kahihinatnan ?
Kung walang simpatiya ng Gobernador Heneral , ang mga direktor ng administrasyong sibil at pamahalaang sibil , maaaring nasa kulungan na ako .Lahat ng probinsiyal at ang arsobispo ay araw-araw na nagtutungo sa Gobernador Heneral para ireklamo ako .
Ang Syndic ng mga Dominiko ay sumulat ng pagsasakdal sa alkalde na sa gabi 'y nakikita nila akong lihim na nakikipagpulong sa kalalakihan at kababaihan sa tuktok ng isang burol .
Totoong naglalakad ako sa may burol sa madaling-araw na kasama ang ilang lalaki , babae , at bata dahil nais lamang naming madama ang lamig ng umaga , ngunit lagi naman naming kasama ang tenyente ng Guardias Civiles na marunong ng Tagalog .
Sino ang makikipagsabwatan ng mga lihim na sesyon sa isang lugar na lantad at kasama pa ang mga babae at bata ?
Hinayaan kong makarating sa Gobernador Heneral ang mga akusasyon nang makita niya kung anong klaseng mga kaaway ang mayroon ako .Ang aking mga kababayan ay nagbigay sa akin ng pera para lisanin ang bansa .
Hiniling nilang gawin ko ito di lamang para sa sariling interes , kundi para na rin sa kanila , dahil marami akong kaibigan at kakilala na maaaring makasama ko sa deportasyon sa Balabag o Marianas Islands .
Kaya kahit may Bakit , biglaan akong nagpaalam sa aking pamilya .
Babalik ako sa Europa sa daang pa-Japan at Estados Unidos .
Magkikita tayong muli .
Marami akong nais sabihin sa iyo .Sa Hong Kong , tumuloy si Rizal sa Otel Victoria .
Malugod siyang sinalubong ng mga Pilipinong residente , kabilang na sina Jose Maria Basa , Balbino Mauricio , at Manuel Yriarte ( anak ni Francisco Yriarte , alkalde mayor ng Laguna ) .Isang Espanyol , si Jose Sainz de Varanda , na dating kalihim ni Gobernador Heneral Terrero , ay naniktik kay Rizal habang ito 'y nasa Hong Kong .
Pinaniniwalaang kinomisyon siya ng mga awtoridad na Espanyol para subaybayan si Rizal .
" Ang Hong Kong , " isinulat ni Rizal kay Blumentritt noong Pebrero 16 , 1888 , " ay maliit ngunit napakalinis na lungsod .
Maraming Portuges , Hindu , Ingles , Tsino , at Hudyong naninirahan dito .
May mga Pilipino rito , na ang karamiha 'y naipatapon sa Marianas Islands noong 1872 .
Sila 'y mahihirap , mababait , at mahiyain .
Sila 'y dating mayayamang mekaniko , industriyalista , at namumuhunan .
" 2Pagbisita sa Macao .
Noong Pebrero 18 , si Rizal , na sinamahan ni Basa , ay lulan ng barkong Kiu Kiang patungong Macao .
Nagulat siya nang makita rito ang isang pamilyar na lalaki si Sainz de Varanda .Ang Macao ay isang kolonyang Portuges na malapit sa Hong Kong .
" Ang lungsod ng Macao , " isinulat ni Rizal sa kanyang talaarawan , " ay maliit , mababa , at malungkot .
Marami ritong junk , sampan , at kakaunting barko .
Mukha itong malungkot at tila patay na " Sa Macao , sina Rizal at Basa ay tumuloy sa tahanan ni Don Juan Francisco Lecaros , Pilipinong kasal sa isang Portuges .
Mayaman siya at inilalaan niya ang kanyang panahon sa pagtatanim ng iba 't ibang halaman , kasama na ang mga bulaklak , na karamiha 'y mula pa sa Pilipinas .Sa dalawang araw niya sa Macao , binisita ni Rizal ang teatro , kasino , katedral , simbahan pagoda , harding botanical , at basar .
Nakita rin niya ang bantog na Groto ni Camoens , pambansang makata ng Portugal .
Noong gabi ng Pebrero 19 , nakita niya ang isang prusisyong Katoliko , kung saan ang mga deboto ay nakasuot ng damit na asul at lila at may hawak-hawak na kandilang walang sindi .Noong Pebrero 20 , bumalik sina Rizal at Basa sa Hong Kong , muli 'y lulan ng Kiu Kiang .Mga Karanasan sa Hong Kong .
Sa dalawang linggong pagbisita sa Hong Kong , pinag-aralan ni Rizal ang pamamaraan ng buhay , wika , drama , at kaugalian ng mga Tsino Isinulat niya ang mga sumusunod na karanasan sa kanyang talaarawan : 1 .
Maingay na selebrasyon ng Bagong Taon ng mga Tsino na nangyari mula ika - 11 ng Pebrero ( Sabado ) hanggang ika - 13 ( Lunes ) .
Walang tigil na pagpapaputok ng mga kuwitis .
Ang mga mas mayaman ay mas maraming ipinapuputok na kuwitis .
Si Rizal mismo ay maraming pinaputok na kuwitis mula sa bintana ng kanyang otel .2 .
Maingay na teatrong Tsino , na may maingay na manonood at maingay na musika .
Sa sining pandrama ng mga Tsino , natuklasan ni Rizal ang mga sumusunod : ( 1 ) lalaking tila nakasakay sa isang patpat ay nangangahulugan ng lalaking nangangabayo , ( 2 ) aktor na nagtataas ng binti ay nangangahulugang pumapasok siya sa bahay , ( 3 ) ang pulang damit ay tanda ng kasal , ( 4 ) ang babaing ikakasal ay nahihiyang nagtatakip ng abaniko sa kanyang mukha kahit sa harap ng kanyang kasintahan , at ( 5 ) lalaking may hawak na panghagupit ay nangangahulugang sasakay na siya ng kabayo .3 .
Ang salu-salong lauriat , kung saan ang mga panauhin ay pinagsisilbihan ng iba 't ibang putahe ng pagkain , gaya ng pinatuyong prutas , gansa , hipon , century egg , palikpik ng pating , pugad ng ibon , puting bibe , manok na nilagyan ng suka , ulo ng isda , litson , tsaa , atbp .
Ang pinakamahabang kainan sa buong mundo .4 .
Ang Ordeng Dominiko ang pinakamayamang ordeng panrelihiyon sa Hong Kong .
Marami itong negosyo .
Nagmamay-ari ito ng mahigit 700 bahay na paupahan at marami itong sosyo sa mga dayuhang bangko .
Mayroon itong milyun-milyong dolyares na nakadeposito sa mga bangko at gumagana ito ng malaking interes .5 .
Sa mga sementeryo sa Hong Kong na sa mga Protestante , Katoliko , at Muslim , yaong sa mga Protestante ang pinakamaganda dahil maayos at inaalagaan ang mga halaman dito at malinis ang mga daanan .
Ang sementeryo ng mga Katoliko ang pinakamagarbo dahil sa marangya at mamahaling musoleo at marangyang pag-ukit ng mga sepulkro .
Payak ang sementeryo ng mga Muslim , na tanging maliit na moske at puntod na may nakasulat na inskripsiyong Arabe ang makikita rito .Paglisan sa Hong Kong .
Noong Pebrero 22 , 1888 , nilisan ni Rizal ang Hong Kong lulan ng Oceanic , barko ng Estados Unidos .
Ang kanyang destinasyon ay Japan .
Hindi niya nagustuhan ang pagkain sa barko ngunit nagustuhan niya ang barko dahil malinis ito at mahusay ang pamamahala rito .
Ang kanyang kasama sa kamarote ay isang Ingles na Protestanteng misyonero na nanirahan sa Tsina ng 27 taon at marunong ng wikang Tsino .
Tinawag siya ni Rizal na " mabuting tao .
" Ang ilang pasaherong kinausap ni Rizal sa kani-kanilang wika ay dalawang Portuges , dalawang Tsino , ilang Ingles , at isang Amerikanang Protestanteng misyonero .Kabanata 12 Romantikong Pagbisita sa Japan , 1888 .Isa sa pinakamasayang bahagi ng buhay ni Rizal ang kanyang isa 't kalahating buwang ( Pebrero 28 Abril 13 , 1888 ) pagbisita sa Land of Cherry Blossoms .
Nabighani siya ng likas na kagandahan ng Japan , kalugud-lugod na kaugalian ng mga Hapon , at magagandang bantayog .
Higit sa lahat , umibig siya sa isang Haponesa , na ang ganda 'y nagdulot ng ligaya at romansa sa nagdurugo niyang puso .
Ang tunay nitong pangalan ay Seiko Usui .
Ang tawag sa kanya ni Rizal ay O-Sei-San .
Ngunit nakialam ang tadhana at pinutol nito ang masasayang araw ni Rizal sa Japan .
Kailangan niyang isakripisyo ang sariling kaligayahan para maipagpatuloy ang gawain niya tungo sa katubusan ng mga inaaping kababayan .Dumating si Rizal sa Yokohama .
Maagang-maaga ng araw ng Martes , Pebrero 28 , 1888 , dumating si Rizal sa Yokohama .
Tumigil siya sa Otel Grande .Nang sumunod na araw , nagtungo siya sa Tokyo at kumuha ng silid sa Otel Tokyo .
Tumuloy siya rito mula Marso 2 hanggang Marso 7 .
Humanga siya sa lungsod ng Tokyo .
Isinulat niya kay Propesor Blumentritt : " Mas mataas ang antas ng pamumuhay sa Tokyo , kaysa sa Paris .
Malalapad at malalaki ang mga kalsada .
" Si Rizal sa Tokyo .
Pagdating na pagdating ni Rizal sa Tokyo , binisita siya sa kanyang otel ni Juan Perez Caballero , kalihim ng Legasyong Espanyol .
Inanyayahan siya nito na doon na lamang tumuloy sa Legasyong Espanyol .Dahil matalino , alam ni Rizal na ang Espanyol na diplomata ay naatasan ng Maynila na subaybayan ang kanyang mga kinikilos sa Japan .
Tinanggap niya ang imbitasyon sa dalawang kadahilanan : ( 1 ) makapagtitipid siya sa kanyang gastusin kung tutuloy siya sa legasyon , at ( 2 ) wala naman siyang dapat itago sa mga mapangusig na mata ng mga awtoridad na Espanyol .Noong Marso 7 , nilisan ni Rizal ang Otel Tokyo at tumuloy sa Legasyong Espanyol .
Naging mabuti silang magkaibigan ni Perez Caballero .
Sa kanyang liham kay Blumentritt , inilarawan niya ang diplomatang Espanyol bilang " bata , edukado , at mahusay na manunulat " at " karapat-dapat na diplomatang marami nang narating sa paglalakbay .
" Sa unang araw sa Tokyo , nahihiya si Rizal dahil hindi siya marunong ng wikang Hapon .
Hawig siya sa mga Hapon ngunit hindi makapagsalita ng wika nila .
Nahirapan siya sa pamimili dahil hindi siya maunawaan at pinagtatawanan siya ng mga batang Hapon .
Kaya isinulat niya kay Blumentritt : " Narito ang iyong kaibigan na kahawig ng mga Hapon ngunit hindi nakapagsasalita ng wika nito .
Sa kalsada , kapag namimili ako , iba ang tingin ng mga tao sa akin , at ang mga walang modong bata 'y pinagtatawanan ako dahil kakaiba ang aking wika .
Sa Tokyo , iilan lamang ang nakapagsasalita ng Ingles , ngunit sa Yokohama 'y marami ang marunong ng salitang ito .
May mga naniniwalang ako 'y isang Hapong nakapag-aral sa Europa na ayaw namang mapagkamalang ganito .
" Para maiwasan ang ganitong kahihiyan , nagpasya si Rizal na pag-aralan ang wikang Hapon .
Dahil isinilang na lingguwista , ilang araw lamang ay natuto na siyang magsalita ng wikang Hapon .
Pinag-aralan din niya ang dramang Hapon ( kabula ) , sining , musika , at judo ( sining ng pagtatanggol sa sarili ) .
Binisita niya ang mga museo , aklatan , galerya ng sining , at bantayog .
Binisita niya ang Meguro , Nikko , Hakone , Miyanoshita , at ang mga kahali-halinang bayan ng Japan .Si Rizal at ang mga Musikero ng Tokyo .
Isang hapon , Marso 1888 , naglalakad si Rizal sa isang kalye sa Tokyo na malapit sa parke .
Maganda ang hapong iyon ng tagsibol .
Maraming tao sa parke .Nang papalapit na siya sa parke , narinig ni Rizal ang banda ng Tokyo na tumutugtog ng isang klasikal na musika ni Strauss .
Hangang-hanga si Rizal sa husay ng pagkakatugtog kaya napatigil siya sa paglalakad at nakinig nang walang puknat .
Naisip niya : " Kahanga-hanga ang kanilang rendisyon .
Paano kaya nalagom ng mga Hapon ang ganitong modernong musikang Europeo at nakatutugtog pa sila ng mga obra maestra ng mga dakilang kompositor na Europeo !
" Natapos ang banda sa pagtugtog .
Bumaba ang mga musikero sa entablado at ang ila 'y naglakad-lakad .
Nang marinig ni Rizal ang kanilang pag-uusap , laking gulat niya nang malamang ang mga ito 'y nagta-Tagalog .
Nilapitan niya ang mga ito , at nagtanong sa Tagalog : " Paisano , tagasaan po kayo ?
" Laking gulat din ng mga musikero nang marinig si Rizal .
Sinabi nilang sila 'y mga Pilipino , at ang mga prinsipal na instrumento ay tinutugtog ng mga Hapon , ngunit sila ang tumutugtog ng mga sekundaryang instrumento .
Mga Impresyon ni Rizal sa Japan .
Maganda ang impresyon ni Rizal sa Japan .
Masusing tagapagmasid , pinag-aralan niya ang buhay , kaugalian , at kultura ng mga tao rito .
Hindi siya bastabastang turista na tanging magagandang tanawin lamang ang nais Makita .
Ito ang mga bagay na hinahangaan ni Rizal : 1 .
Ang kagandahan ng bansa -- mga bulaklak , kabundukan , batis at magagandang tanawin nito .
2 .
Ang kalinisan , pagiging magalang , at kasipagan ng mga Hapon .
3 .
Ang magagandang damit at simpleng halina ng mga Haponesa .
4 .
Kakaunti ang magnanakaw sa Japan kaya naiiwang bukas ang kanilang bahay kahit umaga o gabi , at sa silid ng otel ay maaaring mag-iwan ng pera sa ibabaw ng mesa .
5 .
Bihira ang mga pulubi sa mga kalsada ng lungsod , di gaya sa Maynila at iba pang lungsod .
Gayunman , may isang bagay na hindi niya nagustuhan sa Japan , at ito ay ang popular na paraan ng transportasyon , ang rickshaw , na hinihila ng kalalakihan .
Hindi matanggap ng kanyang sensitibong kaluluwa ang ganitong uri ng pagtrato sa tao na para bang inupahan tulad ng isang kabayo .
6 Pakikipagromansa kay O-Sei-San .
Isang hapon ng tagsibol , ilang araw pagkaraang tumuloy si Rizal sa Legasyong Espanyol sa distrito ng Azabu ng Tokyo , nakita ni Rizal na naparaan ang isang magandang Haponesa .
Marunong kumilala ng kagandahan , naakit siya sa marangal na ganda at halina ng dalaga .
Ngunit hindi niya alam kung paano ito makikilala .
Nagtanung-tanong si Rizal sa mga empleyado ng Legasyon , at nalaman niya mula sa isa , ang hardinerong Hapon , na ang dalaga ay si Seiko Usui , na nakatira sa tahanan ng mga magulang at tuwing hapon ay napaparaan siya sa legasyon .
Nang sumunod na hapon , inaabangan ni Rizal at ng hardinerong Hapon ang dalaga sa may tarangkahan ng legasyon .
Nang papalapit ang dalaga , inalis ni Rizal ang kanyang sumbrero at magalang na ipinakilala ang sarili , sunod sa kaugaliang Aleman .
Nang panahong iyon , hindi pa gaanong mahusay si Rizal sa wikang Hapon kaya tinulungan siya ng hardinero na siyang nagpaliwanag sa dalaga na ang binata ay isang manggagamot mula Maynila na panauhin ng Legasyong Espanyol .
Natuwa si Seiko-san sa galanteng Pilipinong hindi pa gaanong mahusay sa pagsasalita ng Hapon .
Kaya sinagot niya si Rizal sa wikang Ingles dahil alam niya ang wikang ito at pati na rin ang Pranses .
Ang dalawa 'y nag-usap sa Ingles at Pranses kaya naihawan na ang sagabal sa wika .
Mula noon , araw-araw nang nagkikita sina Rizal at O-SeiSan ( tawag ni Rizal sa dalaga ) .
Magkasama nilang binisita ang mga interesanteng tanawin ng lungsod ang Galerya ng Sining Imperyal , Aklatang Imperyal , mga unibersidad , ang Shokubutsuen ( Harding Botanikal ) , mga parke sa lungsod ( lalo na ang Liwasang Hibiya ) , at magagandang bantayog .
Kapwa sila maligaya sa piling ng isa 't isa .
Si Rizal ay isang malungkot na binatang 27 taong gulang , manggagamot na nadisilusyon sa kanyang pag-ibig kay Leonor Rivera at biktima ng kawalan ng hustisya sa ilalim ng pamahalaang Espanyol .
Si O-Sei-San nama 'y 23 taong gulang na anak ng isang samurai na di pa nakararanas ng ligayang dulot ng pag-ibig .
Ang pagkakasundo nila sa mga interes sa sining ang siyang naging daan para sa kanilang pag-iibigan .
Nakita ni Rizal sa magandang si O-Sei-San ang magagandang katangiang hinahanap niya sa babae ganda , bighani , kahinhinan , at talino .
Hindi kataka-takang umibig siya rito .
Tinugunan din naman ni O-Sei-San ang nadarama ni Rizal .
Sa kauna-unahang pagkakataon , tumibok ang kanyang puso para sa isang lalaking may dignidad , magalang , maraming angking talino .
Tinulungan ni O-Sei-San si Rizal sa maraming paraan .
Hindi lamang siya kasintahan , siya 'y naging gabay , tagasalin , at guro ni Rizal .
Siya ang kasama sa pag-oobserba ni Rizal sa mga bantayog at bayan sa paligid ng Tokyo .
Tinulungan niya si Rizal sa pag-unawa nito sa wikang Nipponggo at kasaysayan ng Japan .
At siya ang nagsalin para sa kasintahan ng pinanonood na dramang kabuki .
Ipinaunawa rin niya kay Rizal ang kakaibang kaugalian ng mga Hapon .
Ang ganda at pag-ibig ni O-Sei-San ay muntik nang magpabago ng pasya ni Rizal .
Sumagi sa isip niya na manirahan na sa Japan .
Nang panahon ding iyon , inalok siya ng trabaho sa Legasyong Espanyol .
Kung siya ang mahinang klase ng tao , mahina ang paninindigan , mangingibabaw ang tawag ng kanyang puso at maninirahan na lamang siya sa Japan at masaya pa siya sa piling ni O-Sei-San .
Ngunit magiging malaking kawalan ito ng buong mundo , sa pangkalahatan , at ng Pilipinas , sa particular .
Si O-Sei-San para kay Rizal .
Saksi ang kanyang talaarawan sa pag-ibig niya kay O-Sei-San .
Noong bisperas ng kanyang pag-alis sa Tokyo , isinulat ito ni Rizal sa kanyang talaarawan : " Nabighani ako ng Japan .
Ang magagandang tanawin , mga bulaklak , puno at mamamayan nito napakapayapa , napakagalang at napakaganda .
O-SeiSan , Sayonara , Sayonara !
Naging masaya ang aking isang buwan dito ; hindi ko alam kung magkakaroon pa ako ng ganitong pagkakataon sa buhay ko .
Pag-ibig , salapi , pagkakaibigan , pasasalamat , karangalan hindi ito nagkulang .
Isipin na lamang na iiwanan ko ang mga ito para sa isang buhay na walang katiyakan .
Doo 'y inalok ako ng isang buhay na magaan , may nagmamahal at iginagalang .
Sa iyo 'y inihahandog ko ang huling kabanata ng talaarawan ng aking kabataan .
Wala pang babae , ikaw pa lamang , ang nagsakripisyo nang ganito para sa akin .
Tulad ng bulaklak ng chodji na nalaglag mula sa tangkay , sariwa at buo nang walang nalalagas na dahon o di nalalanta may tula kahit sa paglagas nito ganyan ika 'y nalaglag .
Hindi nawala ang iyong pagkadalisay ni kumupas ang dalisay mong talulot Sayonara !
Sayonara !
Hindi ka na magbabalik para malamang labis kitang iniisip at ang iyong larawan ay nabubuhay sa aking alaala ; at walang dudang lagi kitang iisipin .
Ang ngalan mo 'y laging nasa aking labi , laging kita kasama at buhay sa isip ko .
Kailan kaya ako makababalik sa isang maluwalhating hapon gaya nang naranasan natin sa templo ng Meguro ?
Kailan kaya tayo makararanas muli ng masasayang oras ?
Kailan kaya magkakaroon ng mas masaya , mas mapayapa , at mas magandang panahon ?
Ikaw ang kulay ng kamelya , ang pagkasariwa nito , ang pagiging elegante .
Ah !
huling anak ng marangal na pamilya , tapat sa kanyang bigong paghihiganti , ikaw ay maganda gaya ...
lahat ay nagwakas na !
Sayonara !
Sayonara !
Ito ang madamdamin at malungkot na nilalaman ng talaarawan ni Rizal , nagpapaalam sa magandang si O-Sei-San .
9 Sayonara , Japan .
Noong Abril 13 , 1888 , sumakay si Rizal sa Belgic , barkong Ingles , sa Yokohama , patungong Estados Unidos .
Malungkot niyang nilisan ang Japan dahil alam niyang di na niya muling makikita ang magandang Land of Cherry Blossoms at ang minamahal niyang si O-Sei-San .
Ang 45 na araw na pagbisita niya sa Japan ay tunay na naging masayang bahagi ng kanyang buhay .
Si O-Sei-San Pagkaraan ng Pag-alis ni Rizal .
Gaya ng pagwawakas ng lahat ng bagay sa mundo , ang pag-iibigan nina Rizal at O-Sei-San ay kailangan nang magwakas .
Kailangang isakripisyo ni Rizal ang pansariling kaligayahan para maisakatuparan niya sa Europa ang kanyang misyon para sa kasarinlan , kaya ipinagpatuloy niya ang paglalakbay , at iniwan niya si O-Sei-San na tunay niyang minamahal .
Nabigo dahil sa paglisan ni Rizal , ang unang lalaking nagpatibok ng kanyang puso , ipinagluksa niya ito sa matagal na panahon .
Kinalaunan , tinanggap niya ang kanyang kapalaran at ikinipkip na lamang sa puso ang masasayang araw ng pag-iibigan nila ni Rizal .
Noong 1897 , isang taon pagkaraan ng pagbitay kay Rizal , ikinasal si O-Sei-San kay G. Alfred Charlton , isang Ingles na guro ng kimika sa Peers ' School sa Tokyo .
Nagkaroon sila ng isang anak anak na babaing pinangalanang Yuriko .
Pagkaraan ng mahabang panahon ng pagtuturo , pinarangalan si Charlton ng pamahalaang Hapon ng dekorasyong imperial Orden ng Merito , Ika - 5 Klase .
Namatay siya noong Nobyembre 2 , 1915 , at naiwan si O-Sei-San , na ang tunay na ngalan ay Seiko Usui , at kanilang anak na si Yuriko .
Ang kanilang anak ay napangasawa ni Yoshiharu Takiguchi , anak ng isang senador na Hapon .
Si Gng. Charlton ( O-Sei-San ) , na balo na , ay nanirahan sa distrito ng Shinjuko sa Tokyo .
Nalampasan niya ang Ikalawang Digmaang Pandaigdig ngunit nawasak ang kanyang bahay ng bombang pinasabog ng Estados Unidos sa Tokyo noong 1944 .
Namatay siya noong Mayo 1 , 1947 sa edad na 80 .
Inilibing siya sa puntod ng kanyang asawa sa Sementeryo ng Zoshigawa .
Ito ang inskripsyong Hapong nakasulat sa kanilang puntod : Alfred Charlton , Ika - 5 Klase , Orden ng Merito , at maybahay na si Seiko .
Pagtawid sa Pacific .
Sa kabila ng pagdurugo ng kanyang puso , naging maganda rin ang paglalakbay ni Rizal patungong Estados Unidos .
Lulan ng barko , nakilala niya ang isang maganak sina G. Reinaldo Turner , kanyang maybahay na si Emma Jackson ( anak ng isang Ingles ) , kanilang mga anak , at katulong nilang tubong Pangasinan .
Isang araw , lumapit kay Rizal ang isa sa mga anak .
Matalinong bata , tinanong niya si Rizal : " Kilala po ba ninyo ang bantog na taga-Maynila , si Richal ?
Siya po ang sumulat ng nobelang Noli Me Tangere .
" " Oo , hijo , ako si Richal , " sagot naman ni Rizal .
Tuwang-tuwa ang bata sa kanyang natuklasan , pinuntahan niya kaagad ang kanyang nanay para ibalita ang bantog na pasahero ng barko .
Tuwang-tuwa rin ang ina dahil kasama nila sa pagbibiyahe ang isang bantog na manunulat .
Sina Rizal at Tetcho .
Isang pasahero ng Belgic na kinaibigan ni Rizal ay si Tetcho Suehiro , isang palabang Hapon na mamamahayag , nobelista , at kampeon ng mga karapatang pantao , na pinalayas ng pamahalaang Hapon , tulad ni Rizal na pinilit ding paalisin sa Pilipinas ng mga awtoridad na Espanyol .
Mula Yokohama , sinimulan ng kanilang paglalakbay , laging nag-iisa si Tetcho dahil Nipponggo lamang ang wikang alam niya at di niya makausap ang ibang pasahero .
Nang malaman ni Rizal ang kanyang kalagayan at dahil maalam siya sa iba 't ibang wika , kasama na ang wikang Hapon , kinaibigan niya ito at naging tagapagsalin sa kabuuan ng kanilang mahabang paglalakbay mula Yokohama hanggang San Francisco hanggang New York hanggang sa marating nila ang London , kung saan sila naghiwalay .
Magkapatid sa diwa sina Rizal at Tetcho .
Pareho silang makabayan , mahigpit na kaaway ng kawalan ng katarungan at tiraniya .
Pareho silang nagmamahal sa kapayapaan at ginagamit ang kanilang panulat bilang armas sa pakikipaglaban para sa kapakanan at kaligayahan ng kanilang kababayan .
Ikinuwento ni Rizal ang kanyang misyon para sa katubusan ng mga inaaping kababayan at sa mga pag-uusig ng mga prayle at opisyal na Espanyol sa kanilang pamilya , na siyang dahilan kaya nilisan niya ang bansa para malaya niyang maisagawa ang mga pagkilos tungo sa katubusan ng mga kababayan .
Sa pagiging magkaibigan ng walong buwan ( Abril 13 - Disyembre 1 , 1888 ) , naging tagahanga ni Rizal si Tetcho .
Humanga ang Hapon sa pagiging makabayan ni Rizal at maraming angking talino na naging impluwensiya para patatagin ang krusada ng Hapon para sa mga karapatang pantao sa sariling bayan .
Noong Disyembre 1 , 1888 , pagkaraan ng huli 't mahigpit na kamayan , nagpaalam sa isa 't isa ang dalawa upang di na muling magkita .
Tumigil si Rizal sa London para isagawa ang pangkasaysayang pananaliksik na may kinalaman sa Mora sa Museo ng Britanya , at si Tetcho nama 'y pabalik na ng Japan .
Noong 1889 , pagkabalik sa Japan , inilathala ni Tetcho ang kanyang talaarawan tungkol sa biyahe niya .
Ang talaarawan ay nagtataglay ng mga impresyon niya kay Rizal : " Si G. Rizal ay mamamayan ng Maynila sa Pilipinas .
Mga 27 hanggang 29 taong gulang .
Bata man siya , mahusay siyang magsalita ng pitong wika .
" " Sa S / S Belgic kami nagkakilala .
Nagpunta ako sa Inglatera sa rutang Amerika nang kasama siya .
Mula noo 'y madalas na kaming mag-usap .
" " Bukas ang puso ni Rizal para sa sinuman .
Marami siyang angking talino .
Mahusay siya sa pagguhit at paghubog ng mga bagay-bagay sa waks .
" Dumating ako sa London noong huling bahagi ng Mayo 1888 .
Pansamantala akong tumuloy sa King Henry 's Road , pagkatapos ay lumipat ako sa silid 56 ng Kalye Parliament Hill .
Intensiyon kong manatili rito hanggang Pebrero o Marso ngunit , sa kasamaang palad , Oktubre pa lamang ay nabalutan ng hamog ang London .
Nagkasakit ako , bagaman hindi grabe , naisip kong magiging mahirap para sa akin ang darating na taglamig .
Nagpasya akong umuwi at nakatakdang umalis sa London sa unang araw ng Disyembre .
" Noong unang araw ng Disyembre , maaga akong nagising .
Maganda at maaraw ang araw na iyon , pagkaraan ng ilang araw ng hamog at ulan .
Sumikat ang araw na para bang binabati ako sa aking pag-uwi .
Nagpaalam ako sa aking mga kababayan at 9 : 30 n.u. habang naglalakad sa Kalye Parliament Hill nang makita ko si G. Rizal na papunta sa aking otel .
Tinawag ko siya para sumabay na sa aking sinasakyan .
Si G. Rizal ay mula sa Maynila .
Mahusay siya sa pagsasalita ng pitong iba 't ibang wikang dayuhan sa edad na 27 lamang .
Prangka siya at mapangahas , mahilig sa sining , madaling mapamahal sa kanya .
Pagkaraan ng pagkalimbag ng kanyang talaarawan , nagretiro si " Tetcho bilang patnugot ng Choya , pahayagan sa Tokyo , at pumasok sa larangan ng politika .
Noong 1890 , nahalal siyang miyembro ng mababang kapulungan ng Unang Imperyal na Diet ( parlamentong Hapon ) , kung saan niya ipinaglaban ang mga karapatang pantao .
Nang sumunod na taon ( 1891 ) , inilathala niya ang nobelang politikal na Nankai-no-Daiharan ( Sigwa sa Katimugang Dagat ) na nahahawig sa Noli Me Tangere ni Rizal .
Pagkaraan ng tatlong taon ( 1894 ) , nailathala niya ang isa pang nobela , 0-unabara ( Malaking Dagat ) , na hawig din sa El Filibusterismo .
Habang nanunungkulan sa Imperyal na Diet , namatay si Tetcho sanhi ng atake sa puso noong Pebrero 1896 ( sampung buwan bago ang pagbitay kay Rizal ) sa Tokyo .
Siya ay 49 taong gulang .
Kabanata 13 Pagbisita ni Rizal sa Estados Unidos , 1888 .
Unang nakita ni Rizal ang Amerika noong Abril 28 , 1888 .
Ang pagdating niya sa dakilang bansang ito ay nabahiran ng di-makatwirang pagtrato sa mga lahi dahil nakita niya ang masamang pagtrato sa mga Tsino at Negro ng mga puting Amerikano .
Itinala niya ang lahat ng mga obserbasyon niya sa kanyang paglalakbay mula San Francisco hanggang New York , kung saan siya sumakay ng barko patungong Inglatera .
Mula sa kanyang mga tala at sulat sa mga kaibigan , makikita ang mga impresyon niya sa Amerika , na karamihay di maganda ngunit mga katotohanan .
Si Rizal ay matapat , at isinusulat niya lamang kung ano ang nakita at naranasan niya .
Pagdating sa San Francisco .
Dumaong ang barkong Belgic , na lulan si Rizal , sa San Francisco noong Sabado ng umaga , Abril 28 , 1888 .
Hindi pinayagang bumaba ng barko ang lahat ng pasahero .
Ikinuwarentenas ng mga Amerikanong awtoridad , sa dahilang pangkalusugan , ang barko dahil nagmula ito sa Dulong Silangan kung saan diumano 'y may epidemya ng kolera .
Nagulat si Rizal dahil batid niyang wala namang epidemya ng kolera sa Dulong Silangan .
Nakiisa siya sa pagpoprotesta ng ibang pasahero laban sa di makatwirang utos ng mga awtoridad sa kalusugan .
Binigyan ng pahintulot ng Amerikanong konsul sa Japan ang barko ; gayundin , ang Ingles na Gobemador ng Hong Kong ay nagpatunay na walang epidemya ng kolera sa Tsina .
Natuklasan niya na ang dahilan ng pagkukuwarentenas sa barko ay may kinalaman sa politika .
Lulan ng barko ang 643 Tsinong coo-lie .
3 Nang panahong iyon , tutol ang publiko sa murang halaga ng paggawa ng mga coolie dahil nawawalan ng trabaho ang mga puting manggagawa sa konstruksiyon ng daang-bakal at ang ipinapalit sa kanila 'y mga Tsinong coolie .
Para makuha ang mga boto ng mga Puti sa Califomia ( nalalapit na noon ang eleksiyon ) , ipinagpaliban ng administrasyon ang pagpasok ng mga Tsinong coolie .
Ngunit napuna ni Rizal na hinayaan namang ibaba sa barko nang di napauusukan ang paldo-paldo ng mamahaling sedang Tsino , nakababa rin ang doktor ng barko ng walang nagpoprotestang opisyal ng kalusugan , at ang mga empleyado ng adwana ay ilang beses na umaakyat sa barkong diumano 'y may dalang mikrobyong sanhi ng kolera .
Pagkaraan ng isang linggo ng pagkukuwarentenas , lahat ng pasahero sa primera klase , kasama na si Rizal , ay pinayagang bumaba ng barko .
Ngunit ang mga pasaherong Hapon at Tsinong nasa akomodasyong segunda at tersera klase ay inilagay sa kuwarentenas ng mas matagal na panahon .
Si Rizal sa San Francisco .
Noong Biyemes ng hapon , Mayo 4 , 1888 , ang araw nang payagan siyang makababa ng barko , nagparehistro si Rizal sa Otel Palace , na noong panahong iyo 'y itinuturing na primera klaseng otel sa lungsod .
Sa araw na ito , isinulat niya sa kanyang talaarawan : Tumuloy ako sa Otel Palace ; $ 4 isang araw na may kasamang paliguan at lahat-lahat na .
Kalye Stockton , 312 .
Nakita ko ang Golden Gate ...
Noong Linggo , lahat ng tindahan ay sarado .
Ang pinakamagandang kalye sa San Francisco ay ang Kalye Market .
Nabanggit rin ni Rizal sa kanyang talaarawan si Leland Stanford , isang milyonaryong senador na siyang kinatawan ng Califomia sa Senado ng Estados Unidos .
Ang senador ang tagapagtatag at tagapagtustos ng Unibersidad ng Stanford sa Palo Alto , Califomia .
Itinala rin ni Rizal sa kanyang talaarawan ang Kalye Dupont sa China-town na ngayo 'y Abenida Grant .
Tumigil si Rizal nang dalawang araw sa San Francisco mula Mayo 4 hanggang Mayo 6 , 1888 .
Ang Pangulo ng Estados Unidos noo 'y si Grover Cleveland .
Sa Kontinenteng Amerika .
Noong Mayo 6 , 1888 Linggo , 4 : 30 n.h. nilisan ni Rizal ang San Francisco patungong Oakland , siyam na milya sa ibayo ng Look ng San Francisco , lulan ng bangkang pantawid .
Sa Oakland , sumakay siya ng tren para sa kanyang pagbibiyahe sa kabuuan ng kontinente .
Naghapunan sa Sacramento sa halagang 750 at natulog siya sa kanyang kamarote .
Maagang-maaga kinabukasan ( Mayo 7 ) , nag-agahan siya sa Reno , Nevada , na ngayo 'y glamorosong tinaguriang " Ang Pinakamalaking Maliit na Lungsod sa Buong Mundo .
" Ang mga obserbasyon ni Rizal ay nakasulat sa kanyang talaarawan : Lunes , Mayo 7 .
Nakita ko ang isang Indian na nakadamit ng kasuotang Europeo at Indian , na nakasandal sa isang pader .
Malalawak na disyertong walang halaman ni puno .
Walang gaanong naninirahan .
Malungkot na lugar .
Hubad na kabundukan .
Mga buhangin .
Malaking ekstensyon ng puting lupain , parang tisa .
Malayo sa disyertong ito ay makikita ang ilang bughaw na kabundukan .
Magandang araw .
Mainit ngayon , ngunit mayroon pang niyebe sa tuktok ng ilang bundok .
Martes .
Mayo 8 .
Maganda ang umaga ngayon .
Tumigil kami sa iba 't ibang lugar .
Malapit na kami sa Ogden .
Naniniwala akong mabubungkal ang lupa rito kung may mainam na sistemang pang-irigasyon .
Nasa estado na kami ng Utah , ang ikatlong estadong dinaanan namin .
Papalapit sa Ogden , makikita ang mga kabayo , baka , at puno sa mga bukid .
Makikita rin ang maliliit na bahay .
Mula Ogden patungong Denver .
Ang orasan ay inaabante ng isang oras .
Nakikita na namin sa dinaraanan ang mga bulaklak na dilaw ang kulay .
Ang tuktok ng mga bundok ay nababalutan pa ng niyebe .
Ang pampang ng Lawa ng Salt ay mas maganda kaysa ibang bagay na nakita ko .
Ang mga asno ay malalaki .
May mga bundok sa gitna ng lawa gaya ng nasa isla ng Talim sa Look ng Laguna .
Nakakita kami ng tatlong batang lalaking Mormon sa Farminton .
May mga tupa , baka , at kabayo sa kaparangan .
Hindi kalakihan ang populasyon ng rehiyon .
May mga bibe sa lawa ...
Binati kami ng mga bata sa Lungsod ng Salt Lake .
Sa Utah .
ang mga babae ang naghahanda sa mesa ...
Lumipat kami ng tren pagdating sa Ogden , at di muna kami maglilipat pa hanggang sa makarating sa Denyer .
Sa Proyo , marami ang nakain ko sa halagang 750 Dumaan kami sa pagitan ng dalawang bundok sa pamamagitan ng isang makitid na dagat-lagusan .
Miyerkules .
Mayo 9 .
Dumaraan kami sa pagitan ng mga bundok at batuhan sa may tabi ng ilog ; ang ilog ay maingay at ang ingay nito ang nagbibigay-buhay sa tila walang buhay na lugar .
Nagising kami nang nasa Colorado na , ang ikalimang estadong dinaanan namin .
10 : 30 n.u. , umakyat kami kaya nakakita kami ng niyebe sa dinaraanan .
Maraming puno ng pino .
Dumaan kami sa mga lagusang gawa sa kahoy para maprotektahan ang kalsada sa niyebe .
Ang mga yelo ( icicles ) sa loob nito ay makikintab kaya maringal .
Ang portero , isang Amerikano ng Pullman Car , ay parang magnanakaw .
Mas maraming puno sa Colorado kaysa sa ibang estadong nadaanan namin .
Marami ring kabayo rito .
Huwebes .
Mayo 10 .
Nagising kami nang nasa Nebraska na .
Ang estadong ito ay kapatagan .
Narating namin ang Omaha , isang malaking lungsod pinakamalaki sa mga nakita ko mula nang lumisan sa San Francisco .
Ang Ilog ng Missouri ay dalawang beses na mas malawak kaysa Ilog ng Pasig .
Para itong latian ...
Ang tren ay dumaan sa tulay ng Missouri sa tagal na 2 at ' / 2 minuto ; dahan-dahan ang takbo ng tren .
Narito na kami sa Illinois .
Biyemes .
Mayo 11 .
Nasa Chicago na kami nang magising .
Nabungkal na ang mga bukid dito .
Malalaman mong papalapit na kami sa Chicago .
Umalis kami ng Chicago nang Biyemes ng gabi , 8 : 14 .
Napuna ko sa bawat tindahan ng tabako sa Chicago 'y may isang piguring Indian at laging magkakaiba ito .
( 2775 Kalye Washington , Boston , Miss C.G. Smith ) .
Sabado .
Mayo 12 .
Magandang Wagner Car maganda rin ang araw na ito .
Maganda ang lugar na ito at marami-rami rin ang naninirahan .
Darating na kami sa teritoryong Ingles ( Canada Z ) mamayang hapon at makikita na namin ang Talon ng Niagara .
Tumigil kami sa mga bahaging maganda ang tanawin ; pinuntahan namin ang gilid sa may gawing ibaba ng talon ; naroon ako sa pagitan ng dalawang bato at masasabi kong napakaganda ng talong ito .
Hindi nga lang kasingganda ito ng talon sa Los Bans ( sic Pagsanjan Z ) ; ngunit mas malaki , mas maringal ...
Binubuo ito ng maraming talon .
Nilisan namin ang lugar na ito pagdating ng gabi .
May misteryoso itong tunog at alingawngaw .
Linggo .
Mayo 13 .
Malapit na kami sa Albany .
Ito 'y malaking lungsod .
Ang ilog ng Hudson na umaagos dito ay maraming bangka .
Tinawid namin ang tulay .
Maganda ang tanawin dito ; at hindi naman ito pahuhuli sa Europa .
Ang gaganda ng mga tanawin sa may pampang ng Hudson bagaman para itong mapag-isa kaysa yaong makikita sa Pasig .
Ang Hudson ay malawak .
Magagandang barko .
Mga batong granite sa may daangbakal ...
Magagandang bahay sa pagitan ng mga puno .
Magandang araw .
Ang aming grandeng biyaheng paibayong kontinente ay magwawakas sa Linggo , Mayo 13 , 11 : 10 n.u. Si RizaI sa New York .
Noong Linggo ng umaga , Mayo 13 , narating ni Rizal ang New York , at nagwakas na ang kanyang pagbibiyahe sa kontinenteng Amerika .
Tumigil siya nang tatlong araw sa lungsod na ito , na kung tawagin niya 'y " malaking bayan .
" Binisita niya ang magaganda at makasaysayang tanawin .
Humanga siya sa laki at naging inspirasyon niya ang monumentong handog kay George Washington .
Ukol sa dakilang Amerikano , isinulat niya kay Ponce : " Siya ay isang dakilang tao , na sa palagay ko 'y walang katulad sa bansang ito .
" 6 Noong Mayo 16 , 1888 , nilisan niya ang New York patungong Liverpool lulan ng City of Rome .
Ayon kay Rizal , ang barkong ito ang " pangalawang pinakamalaking barko sa buong mundo , sunod lamang sa Great Eastem .
" 7 Masayang-masaya siya nang makita ang higanteng Statue of Liberty sa Isla ng Bedloe nang mapadaan ang kanilang barko sa Daungan ng New York .
Mga Impresyon ni Rizal sa Amerika .
May magaganda at pangit na impresyon si Rizal sa Estados Unidos .
Ang magaganda niyang impresyon ay : ( 1 ) materyal na kaunlaran ng bansa na nakikita sa malalaking lungsod , lupaing agricultural , mga umuunlad na industriya , at abalang mga pagawaan ; ( 2 ) ang enerhiya at pagpupursige ng mga Amerikano ; ( 3 ) likas na kagandahan ng bansa ; ( 4 ) mataas na antas ng pamumuhay ; at ( 5 ) mga oportunidad para sa mabuting buhay para sa mahihirap na imigrante .
Isang pangit na impresyon ni Rizal sa Amerika ay ang kawalan ng pantay-pantay na pagtrato sa mga lahi .
Ang ganitong pagtrato ay taliwas sa mga prinsipyo ng demokrasya at kalayaang ipinagmamalaki ng mga Amerikano ngunit di naman nila isinasagawa .
Kaya isinulat niya kay Ponce : " Wala silang tunay na kalayaang sibil .
Sa ibang estado , hindi maaaring ikasal ang isang Negro sa isang Puti .
Ang pagkamuhi sa mga Tsino ang siyang dahilan kaya nahihirapan ang ibang Asyano rito , tulad ng mga Hapon na madalas na mapagkamalang Tsino dahil na rin sa pagiging ignorante ng mga Amerikano , kaya ang mga ito 'y kinamumuhian din .
" 8 Noong 1890 , dalawang taon pagkaraan ng pagbisita ni Rizal sa Estados Unidos , si Jose Alejandro , na noo 'y nag-aaral ng inhenyeria sa Belhika , ay nakasama ni Rizal sa 38 Rue Philippe Champagne , Brussels .
Si Alejandro , na di pa nakararating sa Amerika , ay nagtanong kay Rizal : " Ano ang impresyon mo sa Amerika ?
" " Ang Amerika , " sagot ni Rizal , " ay isang bansang may napakagaling na kalayaan ngunit para lamang sa mga Puti .
" Kabanata 14 Si Rizal sa London , 1888 1889 .
Pagkaraang bisitahin ang Estados Unidos , tumira si Rizal sa London mula Mayo 1888 hanggang Marso 1889 .
Pinili niya ang lungsod na ito na maging bagong tahanan niya sa tatlong kadahilanan : ( 1 ) madagdagan ang kanyang kaalaman sa wikang Ingles , ( 2 ) mapag-aralan at mabigyan ng anotasyon ang Sucesos de las Islas Filipinas ni Morga , isang pambihirang sipi na narinig niyang makikita sa Museo ng Britanya , at ( 3 ) ang London ay isang ligtas na lugar para maipagpatuloy niya ang pakikipaglaban sa pagmamalupit ng mga Espanyol .
Sa London , naglaan siya ng panahon para mapag-aralan ang mga bagay-bagay na Filipiniana , natapos niya ang anotasyon sa aklat ni Morga , sumulat ng mga artikulo para sa La Solidaridad para maipagtanggol ang kanyang aklat , isinulat niya ang tanyag na liham para sa kadalagahan ng Malolos , at ipinagpatuloy ang pagsulat kay Blumentritt at mga kamag-anak , at nagkaroon ng romansa kay Gertrude Beckett .
Pagbiyahe Pa-Atlantik .
Ang pagtawid ni Rizal sa ibayo ng Atlantik mula New York patungong Liverpool ay naging maganda .
Marami siyang nakilalang kaibigan mula sa iba 't ibang bansa na tulad niyang pasahero sa mala-palasyong City of Rome dahil palakaibigan siya at marami siyang alam na wika .
Naaliw ang mga pasaherong Amerikano at Europeo kay Rizal dahil sa husay niya sa yo-yo bilang pananggalang .
Ang yo-yo ay maliit na bilog na laruang gawa sa kahoy at may nakaikot ditong tali na ang kabilang dulo 'y ikinakabit sa daliri .
Ginagamit itong laruan ng mga Pilipino .
Ngunit ipinakita ni Rizal ang gamit nito bilang pananggalang , na ikinagulat ng mga dayuhan .
Lulan din sa barko ang ilang Amerikanong mamamahayag na patungo ring Europa .
Tinalakay ni Rizal sa kanila ang mga suliraning panlipunan at pampolitika ng sangkatauhan , at natuklasan niyang di-gaanong maalam ang mga ito sa heo-politika kaya nawalan siya ng ganang makipag-usap sa mga ito .
Narating ni Rizal ang Liverpool , Inglatera noong Mayo 24 , 1888 .
Tumigil siyang isang araw sa lungsod na ito , sa Otel Adeiphi " Ang Liverpool , " isinulat niya sa kanyang pamilya , " ay malaki at magandang lungsod , at ang ipinagmamalaking daungan nito ay karapatdapat sa kanyang katanyagan .
Ang pasukan dito ay maringal , at ang adwana ay mainam din naman .
" 2 Buhay sa London .
Noong Mayo 25 , 1888 , isang araw pagkaraang dumaong sa Liverpool , nagtungo si Rizal sa London .
Pansamantalang tumigil siya bilang panauhin sa tahanan ni Dr. Antonio Ma .
Regidor , desterado ng 1872 at abogado sa London .
Bago magtapos ang buwan ng Mayo , nakahanap siya ng paupahang lugar sa Blg. 37 Chalcot Crescent , Primrose Hill .
' Nangungupahan siya sa pamilyang Beckett .
' Ang mga Beckett ay sina G. Beckett , organista sa Simbahan ng St. Paul , Gng. Beckett ( kanyang asawa ) , dalawang anak na lalaki , at apat na anak na babae .
Ang pinakamatanda sa magkakapatid na babae ay si Gertrude , tinatawag na " Gettie " o " Tottie " ng kanyang mga kaibigan .
Maganda ang lokasyon ng tahanan ng mga Beckett para kay Rizal .
Malapit ito sa mga liwasang bayan at malapit na lakarin papuntang Museo ng Britanya , kung saan gagawin ni Rizal ang kanyang pananaliksik .
Nakilala ni Rizal si Dr. Reinhold Rost , bibliotekaryo ng Ministeryo ng Ugnayang Panlabas at awtoridad sa mga wika at kaugaliang Malayo .
Humanga si Dr. Rost sa talino at ugali ni Rizal , at ikinalugod niya ang pagpapakilala rito sa mga nangangasiwa ng Museong Britanya .
Tinawag niya si Rizal na " una perla de hombre " ( isang perlas ng kalalakihan ) .
6 Naglagi si Rizal sa Museo ng Britanya , binabasa at sinusuri ang mga pahina ng Sucesos ni Morga at iba pang pambihirang manuskritong pangkasaysayan tungkol sa Pilipinas .
Madalas din niyang dalawin si Dr. Regidor para mapag-usapan nila ang mga suliraning may kinalaman sa mga nangyayari sa Pilipinas .
Tuwing Linggo , nasa bahay siya ni Dr. Rost , at ang madalas nilang talakayin ay ang lingguwistika .
Nakikipaglaro din siya ng cricket ( popular na larong Ingles ) at nakikipagboksingan sa mga anak na lalaki ni Dr. Rost .
Mga Balita mula sa Bahay , Magaganda at Masasama .
Magaganda at masasama ang mga balitang nakarating kay Rizal sa London .
Sa masasamang balita 'y kasama ang mga kawalang katarungang pagtrato ng mga Espanyol sa mga Pilipino , pati na sa mag-anak na Rizal .
Ito ang mga sumusunod : 1 .
Pag-uusig sa mga makabayang Pilipino na lurnagda sa " Petisyong 1888 Laban sa mga Prayle " na iniharap ni Doroteo Cortes , prominenteng Mason at abogado , kay Jose Centeno , Gobernador Sibil ng Lalawigan ng Maynila , noong Marso 1 , 1888 .
Ang petisyong ito na nilagdaan ng mga 800 makabayan , ay isinulat ni M. H. del Pilar .
Ipadadala ito sa Reyna Rehente ng Espanya para hilingin ang pagpapatalsik sa mga prayle , kasama na rito si Arsobispo Pedro Payo ( Dominiko ) ng Maynila .
2 .
Pag-uusig sa mga kasama ng Calamba , kabilang na ang pamilya at kamag-anak ni Rizal , dahil sa matapang nilang paghiling ng repormang pang-agraryo sa pamahalaan .
3 .
Panunuligsa kay Rizal nina Senador Salamanca at Vida sa Cortes ng Espanya at ni Desengaos ( Wenceslao E. Retana ) at Quioquiap ( Pablo Feced ) sa mga pahayagang Espanyol .
4 .
Di-makatwirang pagpapatapon ni Gobernador Heneral Weyler kay Manuel T. Hidalgo ( bayaw ni Rizal at asawa ni Saturnina ) sa Bohol .
5 .
Pagdakip at pagkulong kay Laureano Viado ( estudyante ng medisina sa Unibersidad ng Santo Tomas at kaibigan ni Rizal ) sa Bilibid dahil nakita sa tahanan nito ang isang sipi ng Noli .
Ngunit may magandang balitang natanggap si Rizal , at ito ang pagtatanggol ni Rev. Vicente Garcia sa Noli laban sa panunuligsa ng mga prayle .
Nalaman ni Rizal ang magandang balitang ito mula kay Mariano Ponce .
Lubos ang kanyang pasasalamat sa katapangan ni Padre Garcia , iginagalang na Pilipinong pari sa Katedral ng Maynila .
Noong Enero 7 , 1891 , sinulatan niya si Padre Garcia , nagpapahayag ng kanyang pasasalamat .
Sa bantog na sulat na ito , sinabi niya : Kaming kabataang Pilipino ay nagsusumikap na gumawa nang rnabuti para sa arning bayan at di marapat na pigilin ang aming pagsulong , gayunma 'y nililingon namin ang mga nakatatanda para sa kanilang mga payo .
Gugustuhin naming malaman kung sang-ayon sila sa aming mga ginagawa .
Gustung-gusto naming malaman ang nakaraan ng Pilipinas nang sa gayo 'y maunawaan narnin at makapagplano kami nang mabuti para sa hinaharap .
Gusto naming malaman ang mga nabatid ng aming mga ninuno , at idaragdag pa narnin ang mga napag-aralan namin .
Sa gayo 'y magiging mas mabilis ang pag-unlad dahil alam natin kung saan magpapatuloy mula kung saan sila nahinto .
Paglalagay ng Anotasyon sa Aklat ni Morga .
Ang kahangahangang nagawa ni Rizal sa London ay ang paglalagay ng anotasyon sa aklat ni Morga , ang Sucesos de las Islas Filipinas ( Mga Makasaysayang Pangyayari sa mga Isla ng Pilipinas ) , na nailathala sa Mexico noong 1609 .
Ilang araw din siya sa Museo ng Britanya , binabasa at sinusuri ang librong ito at iba pang librong pangkasaysayan tungkol sa Pilipinas , gaya ng sinulat ni Padre Chirino , Padre Colin , Padre Argensola , Padre Plasencia , atbp .
Sa mga kasaysayang naisulat Sa liham niya kay Blumentritt noong Setyembre 17 , 1888 , sinabi ni Rizal : " Ang gawa ni Morga ay mahusay at magandang aklat ; masasabing si Morga ay isang makabagong iskolar at manlalakbay .
Wala siyang pagkukunwari at hindi paglalabis sa katotohanan ang pag-uulat niya , isang bagay na karaniwang makikita sa mga isinulat ng mga Espanyol ngayon : payak ang pagkakasulat niya ngunit kailangang basahin ng mabuti .
" Sa loob ng sampung buwan ( May 1888 - Marso 1889 ) , pinagaralang mabuti ni Rizal ang kanyang mga manuskritong pangkasaysayan sa London .
Nang panahong ito , nakikipaglaban ang mga kababayan niya sa Espanya para sa mga reporma para sa Pilipinas .
Minsan , hinikayat ni Mariano Ponce , na hindi pa niya nakikilala at naninirahan noon sa Barcelona , si Rizal na pamatnugutan ang isang pahayagang magtatanggol sa mga interes ng mga Pilipino laban sa mga pang-uusig ng mga Espanyol .
Tinanggihan niya ito dahil siya 'y abalang-abala noon .
" Ngayo 'y , " isinulat ni Rizal kay Ponce noong Oktubre 12 , 1888 , " inilalaan ko ang aking araw at gabi sa pag-aaral kaya hindi ko maaaring pamatnugutan ang anumang pahayagan .
" Maikling Pagbisita sa Paris at Espanya .
Noong unang bahagi ng Setyembre 1888 , binisita ni Rizal ang Paris nang isang linggo para makapaghanap ng iba pang materyal na pangkasaysayan sa Bibliotheque Nationale .
Malugod siyang tinanggap sa masayang Pranses na metropolis ni Juan Luna at kanyang asawang si Paz Pardo de Tavera , na ipinagmamalaking ipinakita ang kanilang batang anak na lalaking pinangalanan nilang Andres ( palayaw ay Luling ) .
Pagkaraang magbasa at magsuri ng matatandang aklat at manuskrito sa Bibliotheque Nationale , nagbalik si Rizal sa London .
Noong Disyembre 11 , 1888 , nagtungo siya sa Espanya , binisita niya ang Madrid at Barcelona .
Nakipag-ugnayan siya sa mga kababayan at siniyasat ang sitwasyong politikal na may kinalaman sa pagtataguyod para sa mga reporma para sa Pilipinas .
Nakilala niya sina Marcelo H. del Pilar at Mariano Ponce , dalawang malaking kampeon ng Kilusang Propaganda .
Nakipagpalitan siya ng mga ideya sa mga bagong kaibigan at nangakong makikiisa sa kanilang pakikipaglaban para sa mga reporma .
Pasko sa London ( 1888 ) .
Nagbalik si Rizal sa London noong Disyembre 24 at nag-Pasko at nag-Bagong taon kapiling ang mga Beckett .
Naging masaya ang kanyang Bisperas ng Pasko , ang una niya sa lupaing Ingles .
Nang gabing iyon , isinulat niya kay Blumentritt : " Ngayon ay Noche Buena ( Bisperas ng Pasko ) ; ito ang pistang gustung-gusto ko .
Naaalala ko ang masasayang araw di lamang ng aking kabataan , kundi pati ng kasaysayan .
Isinilang man o hindi si Kristo sa eksaktong araw na ito , hindi ko masasabi ; ngunit ang eksaktong kronolohiya ay hindi na mahalaga kapag nasasaksihan ang saya ng gabing ito .
Isang tunay na Henyo ang isinilang para palaganapin ang katotohanan at pag-ibig .
Nagdusa siya sa pagsasakatuparan Niya ng Kanyang Misyon sa lupa .
At dahil sa Kanyang pagdurusa 'y napagbuti Niya ang daigdig kundi ma 'y nailigtas .
Hindi ako makapaniwalang ginagamit ng ilang tao ang Kanyang Ngalan sa paggawa ng kasalanan .
" Para sa kanyang kaibigan , nagpadala si Rizal ng aginaldong Pamasko , ang busto ni Emperador Augustus na nililok niya .
Ang emperador na ito ay namuno sa Imperyong Romano nang isilang si Hesukristo sa Bethlehem .
Para kay Dr. Carlos Czepelak ( ang iskolar na taga-Poland ) , iniregalo niya ang busto ni Julius Caesar .
Alam ang hilig niya sa salamangka , niregaluhan siya ng may-ari ng inuupahan niya , si Gng. Beckett , ng aklat na The Life and Adventures of Valentine Vox , the Ventriloquist .
Tuwang-tuwa si Rizal nang matanggap ang aklat dahil malaki ang kanyang paghanga sa mahikero at bentrilokwistang Ingles .
Naging Lider si Rizal ng mga Kababayan sa Europa .
Habang abala sa pag-aaral ng kasaysayan sa London , napag-alaman ni Rizal na ang mga Pilipino sa Barcelona ay nagbabalak na magtatag ng isang samahan ng mga makabayang Pilipinong naglalayong makiisa sa krusada para sa mga pambansang reporma .
Ang samahan , tinawag na Asociacion La Solidaridad , ay pinasinayaan noong Disyembre 31 , 1888 .
Ang mga opisyal nito ay sina Galicano Apacible , pangulo ; Graciano Lopez Jaena , pangalawang pangulo ; Manuel Santa Maria , kalihim ; Mariano Ponce , ingat-yaman ; at Jose Ma .
Panganiban , tagapagtuos .
Nagkaisa ang lahat ng miyembro na gawing pangulong pandangal si Rizal bilang pagkilala sa mahusay nitong pangunguna sa mga makabayang Pilipino sa Europa .
Bilang lider ng mga kababayan sa Europa , sumulat si Rizal sa mga miyembro ng Asociacion La Solidaridad noong Enero 28 , 1889 .
Sa liham na ito , ipinahayag ni Rizal ang kanyang pasasalamat sa paggawad sa kanya ng ganoong karangalan , at ipinayo niya ang mga ito : 1 .
Sa isang katatatag na asosasyon , ang diwa ng toleransiya ay kailangang mangibabaw lalo pa may mga di-pagkakaunawaang makakaapekto sa mahalagang simulain ; sa mga talakayan , ang tendensiyang makipagkasundo ay mas mahalaga kaysa tendensiyang sumalungat .
Hindi dapat maghinanakit sa pagkatalo Kapag ang opinyon ay di tinanggap , ang awtor nito , sa halip na magalit at di na umimik , ay dapat na maghintay ng ibang pagkakataon na siya naman ang mapakikinggan .
Ang indibidwal ay laging magbibigay-daan sa kagustuhan ng nakararami 2 .
Integridad at tapat na kalooban ' Walang sinumang miyembro ang maghahangad ng gantimpala at karangalan para sa kanyang ginagawa .
Siya na gumaganap ng kanyang tungkulin dahil sa inaasahang gantimpala ay kadalasang nabibigo dahil halos walang naniniwalang karapat-dapat siya sa karangalan .
At para walang miyembrong di makontento o di-karapat-dapat na mabigyan ng karangalan , mainam na gawin niya ang mga tungkulin niya nang taospuso at mabuting asahan na may pagkakataong tatratuhin siya ng di-maganda dahil sa tiwaling bansa , ang kawalan ng katarungan ay premyo para sa mga gumaganap ng kanilang tungkulin .
Magtipid .
Magtipid .
Magtipid .
Ang pagiging seryoso at pagkapantay-pantay para sa lahat .
Si Rizal at ang Pahayagang La Solidaridad .
Noong Pebrero 15 , 1889 , itinatag ni Graciano Lopez Jaena ang makabayang pahayagang La Solidaridad sa Barcelona , kung saan siya naninirahan .
Ang pahayagan ay lumalabas tuwing makalawang linggo at opisyal na pahayagan ito ng Kilusang Propaganda .
Ang mga layunin nito ay : ( 1 ) makapagtrabaho nang mapayapa para sa repormang panlipunan at pampolitikal ; ( 2 ) mailarawan ang mga kalunus-lunos na kalagayan ng Pilipinas nang ang Espanya ay makagawa ng remedyo ukol dito ; ( 3 ) labanan ang masasamang puwersa ng reaksyonaryo at pagkasinauna ; ( 4 ) magtaguyod ng mga ideyang liberal at kaunlaran ; at ( 5 ) maging kampeon ng mga lehitimong aspirasyon ng mga Pilipino sa buhay , demokrasya , at kaligayahan .
Dalawang araw pagkaraan ng pagsilang ng La Solidaridad , si M. H. del Pilar ay sumulat kay Rizal sa London : " Sa wakas ay isinilang na ang ating abang pahayagan .
Ito ay demokratiko sa kanyang opinion , at mas lalo nasa organisasyon ng patnugutan nito .
Makikita kung paano magsulat ang patnugot na si Graciano , magwasto ng mga proofs , magdirek sa pag-iimprenta , mamahagi ng mga sipi , at kahit dalhin ang mga ito sa koreo .
Si Naning ( Mariano Ponce Z. ) , ang tagapangasiwa , ay nangangalap ng mga impormasyon , nag-eedit , nagwawasto ng mga proofs , sumusulat ng mga tudling , naghahanda ng mga korespondensya , at namamahagi ng mga sipi .
Ako ay isa lamang tagapagmasid bagaman naging bahagi ako ng pahayagan mula sa pagbalak hanggang sa pagsilang nito , at ito ang dahilan ng pagsulat ko sa iyo .
" 13 Binati ni Rizal si Lopez Jaena at kanyang mga kasama sa pagtatatag ng La Solidaridad .
Bilang tanda ng kanyang pagsangayon at kooperasyon , naghanda siya ng mga artikulo para sa pahayagan na nailathala naman .
Sa kanyang liham kay Lopez Jaena , pinayuhan niya ang mga ito na maging maingat sa paglalathala at tanging katotohanan lamang ang ilalaman ng La Solidaridad " Maging maingat , " payo niya , " huwag maglathala ng labis sa katotohanan o kasinungalingan o panggagaya sa iba , na gumagamit ng di-matuwid na pamamaraan , at ng kabulgaran at ng pangit na lengguwahe para makamit ang kanilang layunin .
Siguraduhing ang pahayagan ay makatwiran , tapat , at totoo nang ang mga opinyon nito ay laging igagalang .
Kailangang maipakita natin sa ating mga kaaway na tayo ay karapat-dapat kaysa kanila , lalo pa 't kung pagbabatayan ay moralidad at pagiging tao .
Kapag katotohanan lamang ang ating sinasabi , masasabing naipanalo na natin ang ating ipinaglalaban dahil ang katwiran at katarungan ay nasa ating panig .
Hindi na kailangan ng mga panloloko .
" ' 4 Unang Artikulo sa La Solidaridad .
Ang unang artikulo ni Rizal na nailathala sa La Solidaridad ay pinamagatang " Los Agricultores Filipinos " ( Mga Magsasakang Pilipino ) .
Nailathala ito noong Marso 25 , 1889 , anim na araw pagkaalis niya sa London patungong Paris .
Sa unang artikulong ito , nailarawan niya ang kalunus-lunos na kalagayan sa Pilipinas na siyang sanhi ng pagkaurong ng bansa .
Isinulat niya : Ang magsasakang Pilipino ay kailangang makihamok di lamang sa maliliit na tirano at magnanakaw .
Laban sa una , ang pagtatanggol ay pinapagayan ; laban sa huli , hindi palagi ...
Pagkaraan ng baha , baling , sunog , masarnang ani , at iba pa , ang kapitalistang magsasaka ay kailangang makisama sa konstable na nagtatanggal ng mga manggagawa para siya 'y mapagsilbihan o kaya 'y gumawa sa mga gawaing pampubliko , mag-ayos ng mga kalsada , tulay , at iba pa ; kasama ang mga guwardiya sibil na dumadakip sa kanila sa iba 't ibang sala , minsa 'y dahil hindi nila dala ang kanilang mga personal na sedula , dahil hindi maayos ang pagsaludo sa kanila , dahil pinagsususpetsahan nila ang tao , o kahit na walang dahilan , at nilalagyan sila ng posas para maglinis ng mga kuwartel kaya napipilitan ang kapitalistang mabuhay nang mas maayos kasama ang hepe , at kung hindi , kukunin ang kanyang kalabaw , baka , sa kabila ng mga protesta ...
Minsan , hindi ang konstable o guwardiya sibil ang tahas na lumalaban sa ministro ng mga kolonya .
Ang opisyal ng hukuman o ang pamahalaang panlalawigan , kapag hindi nakontento sa magsasaka , ay ipinatatawag si ganito at ganoong manggagawa , kundi man dalawa o ...
tatlo .
Ang malas na tao ay magbibiyahe nang dalawa o tatlong araw , hindi mapakali at walang pagtitiwala , ay gagastusin ang kanyang ipon , darating , ihaharap ang sarili , maghihintay , magbabalik kinabukasan at maghihintay , sa wakas ay nakasimangot na tatanungin na parang isang huwes , ng masalirnuot at di nalalamang bagay-bagay .
Masuwerte siya kung malalampasan ang pagtatanong dahil malamang na lalabas siya ng kulungan na rnas mangmang kaysa noong una .
" Mga Isinulat sa London .
Habang abala sa pananaliksik sa Museo ng Britanya , natanggap ni Rizal ang balita ukol sa walang tigil na panunuligsa ni Padre Rodriguez sa kanyang Noli .
Bilang pagtatanggol , isinulat niya ang polyetong La Vision del Fray Rodriguez ( Ang Pananaw ni Padre Rodriguez ) na nailathala sa Barcelona sa ilalim ng kanyang sagisag-panulat na Dimasalang .
Ito ay isang satirikang naglalarawan ng masiglang dialogo sa pagitan nina San Agustino at Padre Rodriguez .
Sinabi ni San Agustino kay Padre Rodriguez na siya ( si San Agustino ) ay kinomisyon ng Diyos na sabihin sa kanya ( si Padre Rodriguez ) ang kanyang pagiging mangmang at ipinaaalam sa kanya na ang kanyang ( si Padre Rodriguez ) penitensiya sa lupa ay ang pagpapatuloy ng pagsulat ng marami pang kamangmangan nang sa gayo 'y mas marami ang magtawa sa kanya .
Sa La Vision del Fray Rodriguez , ipinakita ni Rizal ang dalawang bagay : ( 1 ) ang kanyang malalim at malawak na kaalaman sa relihiyon at ( 2 ) ang kanyang matalim na satirika .
Sa London , isinulat niya ang bantog na " Liham sa mga Dalaga ng Malolos " ( Pebrero 22 , 1889 ) sa Tagalog .
Isinulat niya ito sa kahilingan ni M. H. del Pilar para purihin ang kadalagahan ng Malolos .
Sa kabila ng pagtutol ni Padre Felipe Garcia , kura paroko ng Malolos , hiniling ng mga kadalagahang ito ang pagtatatag ng isang paaralan kung saan nila mapag-aaralan ang wikang Espanyol .
May tatlong mahahalagang puntos ang liham niya : ( 1 ) kailangang turuan ng Pilipinong ina ang mga anak ng pagmamahal sa Diyos , Inang Bayan , at sangkatauhan ; ( 2 ) kailangang maging maligaya ang Pilipinong ina , tulad ng inang Spartan , sa pag-alay sa mga anak na magtatanggol sa bayan ; ( 3 ) kailangang mapanatili ng Pilipinong ina ang kanyang dignidad at karangalan ; ( 4 ) kailangang mabigyan ng Pilipinong ina ang sarili ng edukasyon , bukod sa pagpapanatili niya ng mabubuting kaugalian ng lahi ; at ( 5 ) ang pananampalataya ay hindi lamang pagdarasal nang mahaba at pagsusuot ng mga istampita , ito ay pamumuhay sa paraan ng tunay na Kristiyanong may moralidad at mabuting asal .
Si Dr. Rost , patnugot ng Trubner 's Record , peryodiko na naglalaman ng mga pag-aaral sa mga bagay-bagay na Asyano , ay humiling kay Rizal na magbahagi ng ilang pag-aaral .
Bilang tugon sa kahilingan , inihanda ni Rizal ang dalawang artikulo ( 1 ) " Specimens of Tagal Folklore " ( Mga Halimbawa ng Alamat ng mga Tagalog ) na nailathala noong Mayo 1889 ; at ( 2 ) " Two Eastern Fables " ( Dalawang Pabula ng Silangan ) na nailathala noong Hunyo 1889 .
" Ang unang artikulo ay binubuo ng mga kasabihan at bugtong na Pilipino : Pakikipag-ibigan kay Gertrude Beckett .
Nagkaroon ng romansa si Rizal sa pinakamatanda sa magkakapatid na babaing Beckett si Gertrude .
Si Gettie , na siyang palayaw niya , ay Ingles na dalagang may magandang pangangatawan , asul na mga mata , mapupulang pisngi , at buhok na kulay-kayumanggi .
Umibig siya kay Rizal .
Sa malalamig na umaga , mainit ang kanyang mga ngiti kay Rizal , masayang nakikipag-usap na may tinig na tulad ng paghuni ng mga ibon .
Kapag nagpipiknik ang kanilang mag-anak , masayang-masaya si Gettie kapag sumasama si Rizal , at ang buong atensyon niya 'y para lamang sa binata .
Sa mga araw ng tag-ulan , kapag nasa bahay lamang si Rizal , tinutulungan siya ni Gettie sa paghahalo ng mga kulay para sa pagpinta o paghahanda ng luwad para sa pag-eeskultura .
Si Rizal , dahil siya 'y lalaking may normal na emosyon , ay nakatagpo ng ligaya sa piling ni Gertrude .
Ang kanilang pagiging magkaibigan ay nauwi sa pag-iibigan .
" Gettie " ang tawag ni Rizal sa dalaga ; " Pettie " naman ang tawag ni Genie kay Rizal .
Ngunit bago maging malalim ang kanilang pag-uunawaan , naisip ni Rizal na hindi pa oras para siya 'y magpakasal kay Gettie dahil may misyon pa siyang dapat maisakatuparan .
Buo ang loob , pinigil niya ang matinding bulong ng kanyang puso , at nagpasyang lumayo nang malimutan na siya ni Gettie !
9 Bago lisanin ang London , tinapos ni Rizal ang apat niyang eskultura : ( 1 ) Prometheus Bound , ( 2 ) The Triumph of Death over Life , ( 3 ) The Triumph of Science over Death , at ( 4 ) busto ng magkakapatid na babaing Beckett .
Ipinadala niya ang The Triumph of Death over Life at The Triumph of Science over Death sa kaibigan niyang si Propesor Blumentritt sa Leitmeritz .
Adios , London .
Biglang-bigla , noong Marso 19 , 1889 , nagpaalam si Rizal sa mga Beckett ( lalo na kay Gertrude ) at nilisan ang London patungong Paris .
Malungkot niyang tinawid ang English Channel dahil naalala niya ang masasayang araw sa London .
Kabanata 15 Pangalawang Paglalakbay ni Rizal sa Paris at ang Eksposisyong Unibersal ng 1889 .
Ang Paris noong tagsibol ng 1889 ay nag-uumapaw sa saya dahil sa Eksposisyong Unibersal .
Libu-libong bisita mula sa iba 't ibang bahagi ng daigdig ang naipon sa bawat otel at paupahang bahay .
Ang mga matutuluyang ito ay nagtaas ng kanilang upa at si Rizal , na kagaling-galing sa London , ay nahigop ng masayang buhay ng Paris .
Sa kabila ng masasayang salu-salo at nakasisilaw na liwanag ng lungsod , ipinagpatuloy ni Rizal ang kanyang pagpupursige sa makabagong sining , panitikan , at makabayang gawain .
Nailathala niya ang kanyang edisyong may anotasyon sa Sucesos ni Morga ; nagtatag ng tatlong samahan ng mga Pilipino , ang Samahang Kidlat , Indios Bravos , at ang R.D.L.M. ; at isinulat ang Por Telepono , satirika laban kay Padre Salvador Font .
Hirap sa Paghahanap ng Matitirhan .
Noong Marso 1889 , naging mahirap para sa isang bisita ang paghahanap ng matitirhan sa Paris .
Ang nalalapit na Eksposisyong Unibersal ng 1889 na nakatakdang magbukas sa Mayo 6 , 1889 ay nakahikayat ng maraming turista kaya lahat ng akomodasyon ng mga otel ay nakuha na .
Ikinabahala ito ni Rizal dahil mataas ang halaga ng pamumuhay sa Paris , at batid niyang mananamantala ang mga may-ari ng mga paupahang bahay at otel kaya magtataas ng renta sa mga ito .
Pansamantalang tumuloy si Rizal sa bahay ng kanyang kaibigang si Valentin Ventura sa Blg. 45 Rue Maubeuge , at dito niya inayos ang kanyang anotasyon sa aklat ni Morga .
Lumipat siya ng bahay at otel nang makailang beses .
Sa wakas , nakakuha siya ng maliit na silid at kasama niya rito ang dalawang Pilipino sina Kapitan Justo Trinidad , dating gobernadorsilyo ng Santa Ana , Maynila at isang takas mula sa pagmamalupit ng mga Espanyol , at si Jose Albert , batang estudyanteng taga-Maynila .
Buhay sa Paris .
Bagaman masaya ang buhay sa Paris , mga makabuluhang bagay pa rin ang pinagkaabalahan ni Rizal .
Mahalaga sa kanya ang bawat oras at ayaw niyang aksayahin ito .
Ginamit niya ang bawat oras sa masinop at makabuluhang paraan .
Lagi siyang nasa Bibliotheque Nationale ( Pambansang Aklatan ) para maitsek ang mga impormasyong gagamitin niya sa paglalagay ng anotasyon sa aklat ni Morga .
Kundi ma 'y nasa bahay lamang siya , sinusulatan ang kanyang pamilya at kaibigan , o nasa himnasyo para sa araw-araw niyang ehersisyo , o kaya 'y binibisita ang mga kaibigan .
Sa mga bakanteng oras , naroon siya sa tahanan ng mga kaibigan , gaya nina Pardo de Tavera , Ventura , Boustead , Luna , atbp .
Mabuti siyang kaibigan ng tatlong Pardo de Tavera sina Dr. Trinidad H. Pardo de Tavera , manggagamot ang bokasyon at pagiging pilolohista ang interes ; Dr. Felix Pardo de Tavera , manggagamot din at artista at eskultor ; at Paz Pardo de Tavera , asawa ni Juan Luna .
Ang mga Pardo de Tavera ay anak ni Don Joaquin Pardo de Tavera , desterado ng 1872 na tumakas sa Marianas at nanirahan sa Pransiya .
Noong Hunyo 24 , 1889 , isang sanggol na babae ang isinilang kina Juan Luna at Paz Pardo de Tavera .
Ito ang kanilang pangalawang anak , ang una 'y isang lalaking pinangalanang Andres , na ang palayaw ay Luling .
Ang ninong ng sanggol sa binyag ay si Rizal , na siyang nagbigay sa bata ng ngalang " Maria de la Paz , Blanca , Laureana , Hermenegilda Juana Luna y Pardo de Tavera .
" 2 Sa liham niya sa kanyang pamilya sa Calamba , ikinuwento ni Rizal ang buhay niya sa Paris .
Ito ang kuwento niya sa liham na isinulat niya noong Mayo 16 , 1889 : Ganito ang naging buhay ko sa Paris sa araw-araw : isa o dalawang oras sa himnasyo at pag-eeskrima , tatlo o apat na oras sa aklatan ang natitirang oras ay ginagamit ko sa pagsusulat at pagbibisita sa mga kaibigan ...
Tuwing makalawa ng gabi , mula 8 : 00 hanggang 11 : 00 .
nagkikita-kita kami sa isang cafe at naglalaro ng ahedres .
Tuwing Sabado , naaanyayahan akong kumain sa tahanan ng mga Luna , tuwing Linggo , kina Gng. Juliana , at tuwing Biyernes binibisita ko ang mag-anak na Boustead ( isa ring Filipino ) at doo 'y nagtsatsaa ako .
" Sa isang liham sa kanyang pamilya na isinulat noong Setyembre 21 , 1889 , sinabi niya : " Kaming mga Pilipino ay nagkikita-kita apat na beses sa isang lingo , at nagkakantahan kami ng kundiman , kumakain ng sotanghon , adobo , atbp .
Tuwing Miyerkules , nasa bahay kami ni Doa Tula ; tuwing Huwebes , sa bahay ng mga Hidalgo ; tuwing Biyernes , sa mga Luna ; tuwing Linggo , sa bahay ni Doa Juliana .
" Si Rizal at ang 1889 Eksposisyon ng Paris .
Tulad ng ordinaryong turista sa dayuhang lupa , manghang-mangha si Rizal sa pagbubukas ng Eksposisyong Unibersal ng Paris noong Mayo 6 , 1889 .
Ang pinakamagandang pantawag-pansin ng eksposisyong ito 'y ang Eiffel Tower , na may taas na 984 piye at ginawa ni Alexander Eiffel , bantog na inhinyerong Pranses .
Dinaluhan ni Rizal at kanyang mga kaibigan ang seremonyang pagbubukas , at nasaksihan nila ang paggupit sa laso ni Pangulong Sadi Carnot ng Ikatlong Republikang Pranses .
Ang Paris ay punung-puno ng libu-libong turista mula sa iba 't ibang bahagi ng daigdig .
Araw-araw ay tinatayang mga 200 libo ang bisita rito .
Isa sa mga itinanghal sa Eksposisyo 'y ang pandaigdigang paligsahan sa sining na sinalihan nina Felix R. Hidalgo , Juan Luna , Felix Pardo de Tavera , at Rizal .
Nagwagi ng ikalawang gantimpala ang ipininta ni Hidalgo , ikatlong gantimpala naman ang mga ipininta nina Juan Luna at F. Pardo de Tavera , ngunit ang isinali ni Rizal ( busto na iminodelo niya ) ay walang napanalunan .
Mainam ang pagkakagawa ni Rizal ngunit mas marami ang mas maganda na mas karapat-dapat para sa pandaigdigang karangalan .
Samahang Kidlat .
Noong Marso 19 , 1889 , ang araw nang dumating siya sa Paris mula London , itinatag ni Rizal ang isang samahang tinawag na Samahang Kidlat na binubuo ng kanyang mga kababayan .
Ang mga kasapi ay sina Antonio at Juan Luna , Gregorio Aguilera , Fernando Canon , Lauro Dimayuga , Julio Llorente , Guillermo Puatu , at Baldomero Roxas .
Ang Samahang Kidlat ay samahan lamang ng magkakaibigan at panandalian lamang ang naging buhay .
Itinatag ito ni Rizal para mapagsama-sama ang kabataang Pilipinong nasa kabisera ng Pransiya nang sa gayo 'y sama-sama silang magsasaya sa pagbisita sa lungsod sa panahon ng Eksposisyong Unibersal .
Sinabi nga niya kay Blumentritt sa kanyang liham noong Marso 19 , 1889 : " Ngayo 'y itinatag namin ang Samahang Kidlat .
Tinawag namin ang samahan sa ganitong ngalan dahil tulad ng kidlat ay mabilis at panandalian ito , hanggang idinaraos lamang ang Eksposisyon .
Naisip lamang ito at dali-daling naitatag sa loob ng isang oras .
Mawawala ito tulad ng kidlat .
" 6 Indios Bravos .
Sa pamamasyal nila sa pinagdarausan ng Eksposisyon , si Rizal at ang mga miyembro ng Samahang Kidlat ay humanga sa palabas na Buffalo Bull , kung saan itinanghal ang mga Indian na Amerikano .
Buong pagmamalaki ang mga Indian , na nakasakay sa matitikas na kabayo , sa kanilang maringal na katutubong kasuotan na may balahibong pandigma at pintura .
Naging inspirasyon kay Rizal ang mga Indian na Amerikanong may pagmamalaki sa kanilang sarili .
Sinabi niya sa mga kaibigan : " Bakit nga ba natin ikagagalit na tayo 'y tawaging Indio ng mga Espanyol ?
Tingnan ninyo ang mga Indio mula Hilagang Amerika hindi nila ikinahihiya ang kanilang ngalan .
Tularan natin sila .
Ipagmalaki natin ang ngalang Indio nang baguhin ng mga kaaway nating Espanyol ang kanilang konsepto sa terminolohiyang ito .
Maging Indios Bravos tayo !
" Kaya isinilang ang isang bagong samahan ng mga makabayang Pilipino sa Paris ang Indios Bravos ( Matatapang na Indian ) .
Pinalitan nito ang Samahang Kidlat .
Nanumpa ang mga miyembro nito na magsisikap tungo sa ikahuhusay ng pag-iisip at pangangatawan nang sa gayo 'y makamit nito ang paghanga sa kanila ng mga dayuhan , lalung-lalo na ang mga Espanyol .
Naging masigasig sila sa pagsasanay sa paggamit ng espada at baril .
Tinuruan sila ni Rizal ng judo , isang sining ng pagtatanggol sa sarili ng mga Asyano na natutunan niya sa Japan .
Samahang R.D.L.M. Isa pang samahang itinatag ni Rizal sa Paris noong panahon ng Eksposisyong Unibersal ng 1889 ay ang mahiwagang Sociedad R.D.L.M .
Hindi ito nabanggit ng maraming mananalambuhay ni Rizal .
Sa katunayan , ang pagkakatatag at ang papel nito sa krusada para sa mga reporma ay tunay na palaisipan .
Sa napakaraming sulat ni Rizal at kanyang kapwa propagandista , dalawang beses lamang nabanggit ang lihim na samahan na ito : ( 1 ) liham ni Rizal kay Jose Maria Basa , Paris , Setyembre 21 , 1889 , at ( 2 ) liham ni Rizal kay Marcelo H. del Pilar , Paris , Nobyembre 4 , 1889 .
Ayon kay Dr. Leoncio Lopez-Rizal , apo sa tuhod ng bayani , ang samahan ay may simbolong kinakatawan ng isang bilog na hinati sa tatlong bahagi ng dalawang halos bilog na hugis na sa bahaging gitna ay magkadikit na letrang " I " at " B " ( para sa Indios Bravos ) , at mga letrang " R , " " D , " " L , " at " M " na nasa labas ng bilog , sa itaas , ibaba , kaliwa , at kanang gilid ng bilog .
8 Ang mga letrang " R , " " D , " " L , " at " M " ay pinaniniwalaang inisyal ng lihim na ngalan ng samahan Redencion de los Malayos ( Para sa Katubusan ng mga Malayo ) .
Tunay na mahiwaga at palaisipan ang samahang RD.L.M. dahil mahigpit na Biantayan ni Rizal ang lihim ng pagkakatatag nito .
Makikitang isinunod ang banghay ng pagkakatatag nito mula sa Masonerya .
Marami itong digri ng pagkakasapi , " na ang mga miyembro ay hindi nagkakakila-kilala .
" Tanging ang mga tapat na kaibigan ni Rizal ang naging kasapi ng R.D.L.M. , gaya nina Gregorio Aguilera , Jose Ma .
Basa , Julio Llorente , Marcelo H. del Pilar , Mariano Ponce , Baldomero Roxas , at Padre Jose Maria Changco ( paring Pilipino ) .
Ang layunin ng lihim na samahan , gaya ng pahayag ni Rizal , ay ang " pagpapalaganap ng makabuluhang dunong pang-agham , pansining , pampanitikan , atbp .
sa Pilipinas .
" Maliwanag na may isa pang layunin at ito nga ang katubusan ng lahing Malayo .
Matatandaang si Rizal ay nagkaroon ng inspirasyon sa kilalang aklat na Max Havelaar ( 1860 ) na isinulat ni Multatuli ( sagisag-panulat ni E.D. Dekker , awtor na Olandes ) .
Inilahad ng aklat ang mga kalunuslunos na kalagayan ng mga inaaping Malayong naninirahan sa Netherlands East Indies sa ilalim ng pamamahala ng mga Olandes .
Isang masusing pag-aaral sa mga dokumentong Rizaliana at buhay ni Rizal ay nagpapakitang ang R.D.L.M. ay may kinalaman sa lahing Malayo .
Gaya ng ipinahayag ni Dr. Leoncio Lopez-Rizal , ang kolonisasyong proyekto ni Rizal sa Borneo ay " hindi lamang para magkaroon ng isang lugar para may matirhan at mapagtrabahuhan ang mga Pilipino nang may kalayaan , bukod sa pagiging malaya nila sa mga mapanupil na kondisyon sa Pilipinas ...
ngunit para sa mga bagay na mas mahalaga , at ito 'y ang magkaroon ng kalayaan sa pagkilos para makamit ang mga layunin ng R.D.L.M. na nangangahulugang ...
ang Katubusan ng Lahing Malay .
" Nang sulatan ni Rizal si Blumentritt mula Hong Kong noong Pebrero 23 , 1892 , ipinahayag niya ang kanyang intensyong maging pinuno ng kalayaan , kundi man sa Pilipinas ay sa ibang lupain .
" Sa Borneo , " sabi niya kay Blumentritt , " hindi ako magiging magsasaka kundi pinuno ng mga magsasakang nagbabalak na sumama sa akin .
Natutuwa ako kapag naiisip na napaglilingkuran ko ang aking bansa sa pamamagitan ng aking panulat .
Kilala mo ako , handa akong paglingkuran ang aking Inang Bayan di lamang sa pamamagitan ng aking panulat kundi pati na ang aking buhay ay iaalay sa Inang Bayan kung ito ang hihilingin niyang sakripisyo .
Ngunit nakikita mong tumatanda na ako , ang aking mga mithiin at pangarap ay naglalaho ; kung imposible para sa akin na ihandog ang kalayaan para sa aking bayan , maaari ko rin namang ibigay ito sa aking mararangal na kabayayan sa ibang bayan .
" Maidaragdag ding kasama sa kontrata niya para sa kolonisasyon ng Borneo ang mga probisyong gaya ng karapatan ng mga kolonistang bumili ng lupa , walang bayad na gamit sa baybaydagat at kakaiba 't mahabang pag-upa ng 999 na taon , " sapat na panahon para sa maraming henerasyon na makapagbuo ng isang nasyon at maitatag ang kanyang estado " nang sa gayo 'y maisakatuparan ang pangarap ni Rizal para sa katubusan ng lahing Malayo .
Nailathala ang Edisyong may Anotasyon sa AkIat ni Morga .
Ang pinakatampok na ginawa ni Rizal sa Paris ay ang pagkakalimbag noong 1890 ng Sucesos ni Morga na nilagyan niya ng anotasyon , na ginawa niya sa Museo ng Britanya .
Ito ay inilimbag ng Garnier Freres .
Ang Paunang Salita ay isinulat ni Propesor Blumentritt , sa kahilingan na rin ni Rizal Sa kanyang Paunang Salita , pinuri ni Blumentritt si Rizal para sa kanyang masusing pangkasaysayang gawa .
Ngunit tahasan din niyang pinuna ang dalawang bagay na nagpapakita ng pagkakamali ni Rizal ( 1 ) Ginawa ni Rizal ang pagkakamali ng maraming historiador na kung saan sinuri niya ang nakaraan sa pamantayan ng kasalukuyan , at ( 2 ) ang panunuligsa ni Rizal sa Simbahan ay di-makatwiran dahil ang mga pang-aabuso ng mga prayle ay di dapat ipagkamali na ang Katolisismo ay masama .
Kaya sinabi ni Blumentritt : 11 Ang mataas na estimasyon ng iyong mga tala ( mga anotasyon ni Rizal Z. ) ay di pipigil sa 'kin para sabihing muli na napuna kong tulad ng maraming makabagong rnananalaysay ay naghusga ka sa mga pangyayari ng ilang siglo nang nakararaan at ang pinagbatayan mo 'y mga konsepto ng kasalukuyan .
Hindi dapat na ganito .
Ang mananalaysay ay di dapat magparatang sa mga tao ng ika - 16 na siglo ng malawak na abot-tanaw ng mga ideyang umiiral noong ika - 19 na dantaon .
Ang ikalawang punto na hindi ako sang-ayon ay may kinalaman sa panunuligsa mo sa Katolisismo .
Naniniwala akong hindi ang relihiyon ngunit ang malupit na pamamaraan at pang-aabuso ng mga prayle ang dapat punahin at suriin para sa pinagrnulan ng masasaklap na pangyayari para sa relihiyon , para sa Espanya , at para sa mabuting ngalan ng laking Europeo .
Sa anu 't anupaman , ang ginawa ni Rizal ay isang henyong materyal ng histograpiya .
Nilagyan ni Rizal ng anotasyon at inilathala niya ang Sucesos ni Morga dahil ito ay isa sa pinakamagandang pagkakasulat ng kasaysayan ng Pilipinas noong unang bahagi ng kanilang pananakop .
Sa mga manunulat ng panahong iyon , si Morga ang may tumpak na pagsasalaysay ng mga pangyayari , walang kinikilingan , at hindi nababahiran ng mga pantasyang pambata .
Inihandog ni Rizal ang bagong edisyon ng Morga sa mga Pilipino nang sa gayo 'y malaman nila ang kanilang marangal na nakaraan .
Ito ang kanyang dedikasyon : Para sa mga Pilipino : Sa Noli Me Tangere , sinimulan kong banghayin ang kasalukuyang estado ng ating Inang Bayan : dahil sa naging epekto ng aking ginawa , napag-isip-isip ko , na bago magpatuloy sa pagbuo ng larawan para sa inyo , naroon ang pangangailangang maunawaan ang nakaraan nang sa gayo 'y mas mabuting mahusgahan ang kasalukuyan at mas maayos na masuri ang nilandas nitong tatlong nagdaang siglo .
Isinilang at nagkamalay nang walang kamuwangmuwang sa ating nakaraan , gaya ninyong lahat : walang tinig ni karapatang magsalita ng tungkol sa di natin nakita o napag-aralan , kaya minarapat ko na hingin ang testimonya ng isang matalinong Espanyol na nagkontrol ng kapalaran ng Pilipinas sa simula ng bagong panahon at personal na naging saksi ng mga huling araw ng ating sinaunang nasyonalidad .
Kaya ang anino ng sibilisasyon ng ating mga ninuno kung saan ang awtor ay nananawagan sa inyo .
Inihahatid ko sa inyo nang buong katapatan ang kanyang mga salita nang walang binago ni binaluktot , ibinabagay hanggang sa kung saan pupuwede , sa makabagong ortograpiya at nagpapakilala ng mas malinaw na pagsulat , walang mali sa paggamit ng bantas gaya ng orihinal , nang sa gayo 'y maging madali ang pagbasa .
Ang katungkulan .
Nasyonalidad , at mga pagpapahalaga ni Morga , kasama na ang petsa at testimonya ng kanyang mga kapanabay , na karamiha 'y mga Espanyol , ang siyang naghabilin ng gawa para sa inyong masusing konsiderasyon .
Sakaling magtagumpay ang aklat sa pagrnulat sa inyo , ang pagiging mulat sa ating nakaraan ay kumakalat sa ating memorya , at sa pagwasto sa rnga mali , masasabing nagkaroon ng kabuluhan ang aking paghihirap , at sa ganitong pamantayan , bagaman bahagya , maaari tayong maglaan ng panahon para pag-aralan ang hinaharap .
Sa kanyang pangkasaysayang manuskrito , pinatunayan ni Rizal na ang mga Pilipino ay sibilisado na bago pa man dumating ang mga Espanyol .
Mayroon na silang kasuotan , pamahalaan , batas , pamaraan ng pagsulat , panitikan , relihiyon , sining , agham , at kalakalan sa mga kalapit-bayan sa Asya .
Pinawalang-saysay ni Rizal ang mga kabulaanang pangkasaysayang pinalaganap ng mga manunulat na Espanyol na nagsasabing ang mga Pilipino ay mga barbaro at walang nalalaman .
Puna sa Petsa ng Pagkakalathala ng Aklat ni Morga .
Sa pahina ng pamagat ng edisyong may anotasyon ni Rizal , mababasa ito : " Paris , Libreria de Gamier Hermanos , 1890 .
" Dahil dito , maraming mananalambuhay ni Rizal ang nagsasabing ang kanyang edisyon ay nailathala noong 1890 .
Ngunit may ebidensiyang nagpapakita na ang edisyon ni Rizal ng Morga ay nailimbag noong 1889 , hindi 1890 .
Noong Oktubre 12 , 1889 , isinulat ni Blumentritt kay Rizal mula Leitmeritz , " Natanggap ko ang iyong magandang edisyon ng Morga .
Ang edisyong ito na may lakip na mga tala mo ay magtataas sa iyong ngalan .
" Sinabi mismo ni Rizal sa kanyang liham , mula Paris , kay Dr. Baldomero Roxas noong Disyembre 28 , 1889 : " Ngayo 'y ipinadala ko sa Lipa ang apat na kopya ng Morga .
Magpapadala ako ng marami sa darating na mga araw .
" Mula Barcelona , isinulat ni Mariano Ponce kay Rizal noong Disyembre 31 , 1889 : " Natanggap ko ang aklat na Sucesos .
Maraming salamat .
Nabasa ko pa lamang ang Paunang Salita ni Blumentritt .
Totoong mahusay .
Maaari bang padalhan mo ako kaagad ng sampung kopyang maipadadala ko sa Pilipinas sa pamamagitan ng primera klaseng koreo .
" 14 Ang tatlong liham na Bianggit mula kina Blumentritt , B. Roxas , at M. Ponce ay mahahalagang patunay na ang Morga ni Rizal ay lumabas na sa imprenta noong 1889 .
Kundi 'y paanong mangyayaring nabasa ito ng tatlong kaibigan ni Rizal bago 1890 ?
Si Rizal bilang Historiador .
Ang pananaliksik ni Rizal sa Museo ng Britanya ( London ) at Bibliotheque Nationale ( Paris ) ay nagpayaman sa kanyang kaalamang pangkasaysayan .
Ang mahusay niyang paglalagay ng anotasyon sa aklat ni Morga ay nagpakita ng kanyang pamilyaridad sa mga pamantayang sinusunod sa historiograpiya .
Gaya ng sinabi niya kay Isabelo de los Reyes : " Ang isang historiador ay dapat na maging mabalasik sa pagsisiwalat ...
Hindi ko pinipilit ang aking awtoridad .
Nagbabanggit lamang ako ng mga teksto at kapag ginawa ko , mayroon talaga ako nito .
" 15 Ang kaalaman niya sa iba 't ibang wika ay nakatulong kay Rizal sa pagbabasa ng mga dokumento at aklat na pangkasaysayan na isinulat sa ibang wika .
Halimbawa , binasa niya ang isinulat sa Italyano ni Pigafetta , ang Unang Paglalakbay sa Palibot ng Daigdig ; mga pangkasaysayang isinulat sa Ingles nina Marsden , Raffles , Lord Stanley , at Wallace ; mga isinulat sa Aleman nina Blumentritt , Jagor , at Virchow ; mga aklat sa Pranses nina M. Jacquet , J. Mallat , at A. Marche ; at mga isinulat sa Espanyol nina T.H. Pardo de Tavera , Pedro A. Paterno , Miguel Morayta , at Piy Margall .
Dahil sa pagbabasa niya ng maraming sangguniang pangkasaysayan at aklat sa mga dayuhang bansa , lumawak ang kanyang kaalaman di lamang sa kasaysayan ng Pilipinas , kundi pati na rin ang kasaysayan ng kolonisasyon ng Europa sa Asya .
Bukod sa kanyang mahusay na anotasyon sa aklat ni Morga , sumulat si Rizal ng mga sulating magbibigay sa kanya ng karangalang matawag na historiador .
Ilan dito 'y ang dalawang pangkasaysayang komentaryong isinulat niya sa London , ang Ma-yi ( Disyembre 6 , 1888 ) at Tawalisi ni Ibn Batuta ( Enero 7 , 1889 ) ; Filipinas dentro de Cien Aos ( Ang Pilipinas sa Darating na Sandaang Taon ) , na inilathala sa La Solidaridad sa apat na isyu nito , noong Setyembre 20 , Oktubre 31 , at Disyembre 15 , 1889 , at Pebrero 15 , 1890 ; Sobre la Indolencia de los Filipinos ( Ang Katamaran ng mga Pilipino ) , na nailathala sa La Solidaridad sa limang magkakasunod na isyu noong Hulyo 15 , Hulyo 31 , Agosto 1 , Agosto 31 , at Setyembre 1 , 1890 ; La Politica Colonial on Filipinas ( Mga Patakarang Kolonyalismo sa Pilipinas ) , walang petsa ; Manila en el mes de Diciembre , 1872 ( Ang Maynila noong Buwan ng Disyembre 1872 ) , walang petsa ; Historia de la Familia Rizal de Calamba ( Kasaysayan ng Mag-anak na Rizal ng Calamba ) , walang petsa ; at Los Pueblos del Archipielago Indico ( Ang mga Tao ng Kapuluang Indian ) , walang petsa .
Ang Pilipinas sa Darating na Siglo .
Sa artikulong ito , ipinahayag ni Rizal ang kanyang mga pananaw sa kolonisasyon ng Espanya sa Pilipinas , at hinulaan niya ang matrahedyang pagwawakas ng kapangyarihan ng Espanya sa Asya .
Inilarawan niya sa simula ng kanyang artikulo ang maluwalhating nakaraan ng mga Pilipino , pagkaraa 'y inilarawan niya ang kanilang kawalan ng pagunlad na pang-ekonomiya at kalungkutan sa ilalim ng malupit na pananakop ng Espanya .
Sa pagwawakas ng artikulo , sinilip ang kinabukasan at binalaan ang Espanya tungkol sa mangyayari sa kanyang imperyo sa Asya sakaling hindi ito magpatibay ng liberal at malinaw na patakaran sa Pilipinas .
Ito ang mahahalagang bahagi ng pangkasaysayang sanaysay : Sa pagtatapos : ang Pilipinas ay mananatiling Espanyol sakaling pumasok ang buhay ng batas at sibilisasyon , kung ang kanilang karapatan bilang mamamayan ay igagalang , kung ang ibang karapatan ay maibibigay sa kanila , kung ang patakarang liberal ng pamahalaan ay maisakatutuparan nang walang panlilinlang o kalupitan , walang pagkukunwari o maling interpretasyon .
Kundima 'y ang isang hakbang ay ginawa para makitang ang mga Isla ay minang sasamantalahin , isang bagay para maisakatuparan ang mga ambisyon ...
ginagawang bingi ang sarili sa mga hinaing ng katwiran , kaya gaano man kadakila ang katapatan ng mga Pilipino , magiging imposibleng mapigil ang mga operasyon ng di nagbabagong batas ng kasaysayan .
Ang mga kolonyang itinatag para manilbihan para sa mga patakaran at komersiyo ng namamanginoong bansa ay magiging independiyente ...
Kung ang Pilipinas ay magkaroon ng kasarinlan pagkaraan ng kabayanihan at di-mababaling tunggalian , makaaasa sila na kahit ang Inglatera ni ang Alernanya o Pransiya , at kahit ang Olanda ay di-mangangahas na saluhin ang di-makaya ng Espanya .
Marahil ang dakilang Republikang Amerikano .
na ang mga interes ay nasa Pacific , at wala namang kamay sa pananarnantala sa Aprika , ay mangangarap ng dayuhang pag-aari .
Hindi ito imposible dahil ang naging halirnbawa ay nakahahawa , sakim , at ambisyoso ....
Kaya maaaring magiting na ipagtanggol ng Pilipinas ang kalayaan ngunit kapalit nito 'y lipos ng dugo at pagdurusa .
Sa pamamagitan ng mga bagong taong sisibol sa kanilang lupain at sa pag-alala sa kanilang nakaraan , maaari silang magsikap sa pagtahak sa landas ng kaunlaran , at lahat ay magsisikap para rnapalakas ang Inang Bayan ...
Pagkaraan , ang mga minahan ay ipagpapalit ang kanilang ginto para maibsan ang kanyang pagkabalisa , ang bakal para sa mga armas , tingga , lead , at uling .
Marahil , muling bubuhayin ng bansa ang buhay ng paglalayag na siya namang angkop sa mga taga-isla dahil sa kanilang kalikasan .
Abilidad , at kutob , at muli 'y maging Malaya , gaya ng ibong nakatakas sa kanyang hawla , gaya ng bulaklak na namukadkad , ay muling maibabalik ang mga dalisay na pagpapahalagang unti-unting namatay at muli 'y rnagiging mapagmahal sa kapayapaan masayahin , maligaya , mapagpatuloy at rnaglalakas loob .
Ang Katamaran ng mga PiIipino .
Ang isa pang sanaysay na ito ni Rizal ay isang prestihiyosong gawang pangkasaysayan .
Ito ang maayos na pagtatanggol sa sinasabing katamaran ng mga Pilipino .
Sa diwa ng isang tunay na iskolar , gumawa si Rizal ng masusing pag-aaral sa mga dahilan kung bakit ang mga kababayan ay di nagtatrabaho nang maigi sa ilalim ng rehimeng Espanyol .
Naniniwala si Rizal na ang mga Pilipino ay hindi likas na tamad .
Bago pa dumating ang mga Espanyol , binigyang-diin niya na ang mga Pilipino ay masikap at masipag : Sila ay masipag sa agrikultura , mga industriya , at komersiyo .
Ang pananakop ng Espanya sa bansa ay nagdulot ng pagbaba ng mga gawaing pangekonomiya dahil inabandona ng mga Pilipino ang kanilang sinaunang industriya at di na masyadong gumawa tulad ng sa kanyang mga ninuno .
Ang pagbabang ito sa buhay pang-ekonomiya ay dahil sa mga sumusunod : ( 1 ) mga pag-aalsa ng mga katutubo at panloob na kaguluhang dulot ng pananakop ng Espanya ; ( 2 ) mga digmaan kung saan ang mga Pilipino ay nakipaglaban para sa Espanya laban sa mga Olandes , Portuges , Ingles , at iba pang kaaway ; ( 3 ) mga nakatatakot na pananalakay ng mga piratang Muslim ng Mindanao at Sulu sa mga Kristiyanong bayan sa may baybay-dagat ; ( 4 ) patakaran ng sapilitang paggawa sa pagawaan ng mga barko , kalsada , tulay , at iba pang gawaing pampubliko ; ( 5 ) kakulangan ng gana para gumawa dahil wala namang nahihita ang Pilipino sa kanilang pinagpaguran ; ( 6 ) pagpapabaya at walang pakialam ng pamahalaan sa agrikultura , industriya , at komersiyo ; ( 7 ) masasamang halimbawa sa paggawa na ipinakita ng mga misyonerong Espanyol ; ( 8 ) turo ng mga misyonerong Espanyol na nagsasabing mas madali para sa mahihirap ang pumasok sa langit kaya mas ginusto ng mga Pilipino ang di na magtrabaho at manatiling mahirap nang sa gayo 'y makarating sa langit kapag namatay sila ; ( 9 ) paghihikayat at pagpapalaganap ng mga Espanyol sa ugaling pagsusugal ; at ( 10 ) sistemang pang-edukasyon ng mga Espanyol na hindi nagtataguyod ng mga gawaing pang-ekonomiya dahil , gaya nga ng sabi ni Rizal , ang edukasyon ng katutubo " mula sa kanyang pagsilang hanggang sa mabaon na sa kanyang libingan ...
ay malupit at di-makatao " at " nagtatanggal sa kanya ng sariling dignidad .
" Totoo , inaamin ni Rizal , na ang mga Pilipino ay masiyahin at magaan kung magtrabaho dahil batid nilang kailangang bagayan ang mainit at tropikal na klima .
Hindi nila kailangang patayin ang sarili sa paggawa dahil naging mabuti sa kanila ang kalikasan at biniyayaan sila ng masaganang ani kahit hindi masyadong gumawa di tulad ng mga naninirahan sa malamig at tuyong mga bansa .
" Ang katotohanan , " paliwanag ni Rizal , " ay ang sobrang paggawa ay hindi mabuti sa mga bansang tropikal dahil katumbas nito 'y kamatayan at pagkawasak .
Batid ito ng kalikasan at gaya ng isang makatarungang ina , ginawa niyang mas mataba ang lupa rito , at mas produktibo , bilang kabayaran .
Ang isang oras ng paggawa sa ilalim ng nakasusunog na araw , sa gitna ng malulupit na impluwensiyang sumisibol mula sa kalikasan , ay katumbas ng isang araw ng paggawa sa isang malamig na klima ; kung gayo 'y makatarungang ang lupa ay umani nang makailang ulit !
" Pandaigdigang Asosasyon ng mga Filipinohista .
Sinamantala ni Rizal ang pandaigdigang atensyong nakapokus sa Eksposisyong Unibersal ng 1889 sa Paris kaya ipinanukala niya ang pagtatag ng isang Pandaigdigang Asosasyon ng mga Filipinohista at magkaroon ito ng pampasinayang kumbensiyon sa kabisera ng Pranses .
Isinumite niya ang ideyang ito kay Blumentritt sa isang liham na isinulat niya noong Enero 14 , 1889 , at malugod naman itong sinuportahan ng huli .
Isinulat niya ang banghay ng pandaigdigang asosasyon .
Ayon dito , ang layunin ng asosasyon ay " mapag-aralan ang Pilipinas mula sa siyentipiko at pangkasaysayang pananaw .
" Ito ang mga opisyal nito : Itinakda ni Rizal ang pampasinayang kumbensiyon ng Pandaigdigang Asosasyon ng Filipinohista sa Paris noong Agosto 1889 .
Inihanda niya ang agenda at nag-imbita ng mga kilalang iskolar na Europeo , gaya nina Dr. Reinhold Rost , Sir Henry Yule , Dr. Feodor Jagor , Dr. A.B. Meyer , Dr. H. Kern , at Dr. Czepelak , para makibahagi sa pagtitipon .
Sa kasamaang palad , hindi natuloy ang kanilang pampasinayang kumbensiyon dahil hindi pinayagan ng pamahalaang Pranses ang pagtataguyod ng mga komperensiya ng mga pRBIadong organisasyon noong panahon ng pandaigdigang eksposisyon : Proyekto ng Kolehiyo para sa mga Pilipino sa Hong Kong .
Isa pang magandang proyekto ni Rizal sa Paris na hindi rin nagkaroon ng katuparan ay ang piano niyang magtatag ng makabagong kolehiyo sa Hong Kong .
Sinulatan niya ang kaibigang si Jose Maria Basa tungkol sa bagay na ito .
Ayon kay Rizal , layunin ng kolehiyo na " sanayin at turuan ang kalalakihan buhat sa mabubuti at may kayang pamilya ayon sa pangangailangan ng makabagong panahon at kalagayan .
" Isang mayamang Pilipinong naninirahan sa Paris , si G. Mariano Cunanan , mula Mexico , Pampanga , ang nangakong tutulong sa paglikom ng P 40,000 bilang paunang kapital para sa kolehiyo .
Ang kurikulum ay binubuo ng mga sumusunod na asignatura : Sa kasamaang palad , hindi rin natuloy ang proyekto ni Rizal na magtatag ng isang makabagong kolehiyo sa Hong Kong .
Gayunman , ilang taon pagkaraan , habang desterado sa Dapitan , nakapagtatag siya ng paaralan para sa mga batang lalaki , at dito niya ginamit ang ilan sa kanyang matatalinong konsepto sa edukasyon .
" Por Telepono .
" Nabanggit natin na ipinagtanggol ni Rizal ang kanyang Noli sa panunuligsa ni Padre Jose Rodriguez sa pamamagitan ng pagsulat ng isang satirikang polyetong pinamagatang " La Vision del Fray Rodriguez .
" Noong taglagas ng 1889 , sumulat siya ng isa pang satirikang pinamagatang " Por Telepono " bilang tugon sa isa pang manunuligsa , si Padre Salvador Font , na siyang pasimuno sa pagbabawal ng Noli .
Ang " Por Telepono " ay nailathalabilang polyeto sa Barcelona noong 1889 .
Natanggap ni Rizal ang mga nailimbag na kopya mula kay Mariano Ponce , gaya ng ipinahayag sa kanyang liham sa huli na isinulat noong Agosto 13 , 1889 sa Paris .
Ang polyeto na isinulat sa ilalim ng sagisag-panulat na Dimas Alang ( isa sa mga sagisag ni Rizal ) ay isang mahusay na satirika patungkol kay Padre Font .
Inilalarawan nito sa paraang nakatatawa ang pag-uusap sa telepono nina Padre Font , na nasa Madrid , at ng padre probinsiyal ng Kumbento ng San Agustin sa Maynila .
Ipinakita sa " Por Telepono " di lamang ang husay ni Rizal sa pagsulat kundi pati rin ang kanyang pang-unawa sa hinaharap .
Mababasa ito sa panimulang talata nito : 2 Sa taong 1900 , ang Pilipinas , sa kauna-unahang pagkakataon , ay mauugnay sa Metropolis ( Madrid Z. ) sa pamamagitan ng teleponong inilatag ng isang kompanyang Anglo-Catalan na tinawag na Kompanyang Panteleponong Trans-Oceanic , na kilalang-kilala sa kanyang panahon dahil sa mga mapangahas na ideya nito .
Sa panimulang talatang ito , tila nakita ni Rizal ang hinaharap , na batid niyang darating ang araw na makapag-uusap ang mga tao sa magkaibayong lupain sa pamamagitan ng telepono .
Nakamamanghang isipin na nahulaan niya ang ganitong pangyayari , na siyang pang-araw-araw na gamit na natin ngayon .
Ipinakita ng kasaysayan na ang unang signal ng radyo-teleponong natanggap ni Marconi sa ibayo ng Atlantik ay noong 1901 labindalawang taon pagkaraan ng pagkakalathala ng " Por Telepono " ni Rizal .
Pasko sa Paris .
Malamig na malamig ang Disyembre 25 , 1889 sa Paris .
Sina Rizal at Jose Albert , na masinop ang pamumuhay sa isang maliit na silid na okupado ni Kapitan Justo Trinidad , ay nagplano ng masaganang hapunan sa Pasko .
Pinagkagastusan nila ang kanilang selebrasyong Pamasko .
Naghanda sila ng pritong manok , kanin , at mga gulay .
Ang hapunang ito ang huling hapunang Pamasko ni Rizal sa Paris .
Pagkaraan ng Bagong Taon , binisita ni Rizal ang London .
Hindi batid ng kanyang mga mananalambuhay ang dahilan ng kanyang pagbisita .
Ngunit may dalawang hinuha : ( 1 ) suriin ang kanyang edisyong may anotasyon sa orihinal na Sucesos ni Morga na ang kopya ay nasa Museo ng Britanya , at ( 2 ) makita sa huling pagkakataon si Getrude Beckett .
Kalagitnaan ng Enero 1890 , nagbalik siya sa Paris .
Inireklamo niya ang pananakit ng kanyang ulo .
Nang panahong iyon , may epidemya ng trangkaso sa Europa .
Mabuti 't hindi nahawaan si Rizal ng trangkaso .
Kabanata 16 Sa Brussels , Belhika ( 1890 ) .
Noong Enero 28 , 1890 , nilisan ni Rizal ang Paris patungong Brussels , kabisera ng Belhika .
' Dalawang dahilan ang nagbunsod kay Rizal para lisanin ang Paris : ( 1 ) napakataas ng halaga ng pamumuhay sa Paris , at ( 2 ) ang kasiyahan sa lungsod ay nagiging balakid sa kanyang pagsusulat , lalo na sa pagsulat ng kanyang ikalawang nobela , ang El Filibusterismo .
Naniniwala naman ang mga kaibigan niya , pati na sina M. H. del Pilar at Valentin Ventura , na ang dahilan ay ang paglayo niya mula sa isang dalagang iniwan niya sa London .
2 Nang sabihin niyang ang dahilan ay pagtitipid dahil papaubos na ang kanyang pera , inanyayahan siya ni Ventura na doon na muna sa bahay nito sa Paris tumira nang walang bayad .
Ngunit tinanggihan niya ang paanyaya ni Ventura dahil may mataas siyang pagpapahalaga sa kanyang dignidad at di siya makatatanggap ng kawanggawa .
Buhay sa Brussels .
Kasama ni Rizal si Jose Albert nang lumipat siya sa Brussels .
Tumira siya sa isang maliit na bahay paupahan sa 38 Rue Philippe Champagne , na pinamamahalaan ng magkapatid na Suzanne at Marie Jacoby .
Kinalaunan , nilisan ni Albert ang lungsod , at lumipat sa bahay paupahan si Jose Alejandro , isang estudyante ng inhenyeria .
Sa Brussels , naging abala si Rizal sa pagsusulat ng kanyang pangalawang nobela na karugtong ng Noli .
Hindi siya nag-aksaya kahit na isang oras .
Bukod sa pagsusulat ng mga kabanata ng nobela , sumulat din siya ng mga artikulo para sa La Solidaridad at mga liham para sa kanyang pamilya at mga kaibigan .
Dahil manggagamot , nagtrabaho siya sa isang klinika .
Para sa kanyang libangan , nagpupunta siya sa himnasyo para sa kanyang ehersisyo at sa armori para sa pamamaril at pag-eeskrima .
Kaya isinulat niya kay Antonio Luna : " Nagpupunta ako sa klinika , pagbabasa ako , nagsusulat , nagpupunta ako sa himnasyo at sa armori .
Tungkol sa pamamaril , ipadadala ko sa iyo ang isang target na may sampung butas ng bala ; ito ay pito at kalahating metro mula sa akin .
Kaya kong patamain ang lahat ng aking bala sa layong dalawampu 't limang metro .
" Tungkol sa pagiging matipid ni Rizal , sinabi ng kanyang kasama sa kuwarto na si Jose Alejandro : " Sa Brussels , kumakain kami sa bahay , at minsa 'y minungkahi ni Rizal na kumain kami ng pansit .
Malaki ang gastos namin sa bawat araw kung kaya 't inubos namin ang isang buong araw na panggastos sa pagbili ng mga kinakailangang sangkap .
Ngunit tila nagkamali ng pagkukuwenta si Rizal kaya ang pangdalawang araw na panggastos ang naubos namin at ang naluto naming pansit ay sobra-sobra .
Para di masayang , dalawang araw na pansit ang kinain namin para sa tanghalian at hapunan .
" 4 Mga Artikulong Nailathala sa La Solidaridad .
Habang nasa Brussels , sumulat si Rizal ng mga artikulo para sa La Solidaridad para maipagtanggol ang mga inaaping kababayan at maipakita ang kasamaang dulot ng pananakop ng Espanya sa Pilipinas .
Ilan sa mga artikulong ito ay : 1 .
" A La Defensa " ( Para sa La Defensa ) , Abril 30 , 1889 .
Ito ay tugon sa isang sulating laban sa mga Pilipino na isinulat ng isang Espanyol , si Patricio de la Escosura , na nailathala sa La Defensa noong Marso 30 , 1889 .
2 .
" La Verdad Para Todos " ( Ang Katotohanan para sa Lahat ) , Mayo 31 , 1889 .
Ang pagtatanggol ni Rizal sa panunuligsa ng mga Espanyol na ang mga katutubong lokal na opsiyal ay ignorante at napakasama .
3 .
" Vicente Barrantes ' Teatro Tagalo , " Hunyo 15 , 1889 .
Sa artikulong ito , ibinunyag ni Rizal ang pagiging ignorante ni Barrantes tungkol sa sining panteatro ng mga Tagalog .
4 .
" Una Profanacion ( Isang Paglalapastangan ) .
Hulyo 31 , 1889 .
Mapait na pagpuna sa mga prayle dahil sa pagtanggi nila ng Kristiyanong paglibing kay Mariano Herbosa sa Calamba dahil ito ay bayaw ni Rizal , asawa ni Lucia , na namatay sa kolera noong Mayo 23 , 1889 .
5 .
" Verdades Nuevas " ( Mga Bagong Katotohanan ) , Hulyo 31 , 1889 .
Sagot sa liham ni Vicente Belloc Sanchez na nailathala sa La Patria , pahayagan sa Madrid , noong Hulyo 4 , 1889 , na naninindigan na ang pagbibigay ng mga reporma sa Pilipinas ay bubuwag sa " mapayapa at mapagkalingang pamamahala " ng mga prayle .
6 .
" Crueldad " ( Mga Kalupitan ) .
Agosto 15 , 1889 .
Mahusay na pagtatanggol kay Blumentritt sa panunuligsa ng kanyang mga kaaway .
7 .
" Diferencias " ( Mga Di-Pagkakasundo ) , Setyembre 15 , 1889 .
Tugon sa artikulong " Matatandang Katotohanan " na nailathala sa La Patria noong Agosto 14 , 1889 , na kinukutya ang mga Pilipinong nanghihingi ng mga reporma .
8 .
" Inconsequencias " ( Mga Walang Halaga ) .
Nobyembre 30 , 1889 .
Pagtatanggol kay Antonio Luna laban sa panunuligsa ni Pablo Mir Deas sa pahayagang El Pueblo Soberano .
9 .
" Llanto y Risas " ( Mga Luha at Katatawanan ) .
Nobyembre 30 , 1889 .
Pagtutol sa di-pantay-pantay na pagtrato ng mga Espanyol sa mga lahi at mababang pagtingin sa mga Pilipino .
Bianggit ni Rizal sa kanyang artikulo kung paano ang mga manonood , na karamihay binubuo ng mga Espanyol at mestiso ay tumigil sa pagpalakpak nang manalo siya ng unang gantimpala sa isang timpalak pampanitikan noong 1880 dahil sa kanyang kulay-kayumangging balat 10 .
" ngratitudes ( kawalan ng Utang na Loob ) , Enero 15 , 1890 .
Tugon kay Gobernador Heneral Valeriano Weyler na , habang bumibisita sa Calamba , ay sinabihan ang taumbayan na " di nila dapat payagan ang sarili na malinlang ng mga hungkag na pangako ng kanilang mga walang utang na loob na anak .
" Bagong Ortograpiya ng Wikang Tagalog .
Sa kabila ng kanyang Europeong edukasyon at kanyang kaalaman sa mga dayuhang wika , minahal pa rin ni Rizal ang kanyang katutubong wika .
Una siya sa pagtataguyod ng Filipinisasyon ng ortograpiya nito .
Halimbawa , ang letrang " k " at " w " sa Tagalog ang dapat gamitin para sa Espanyol na " c " at " o .
" Kaya ang Tagalog na salitang " salacot " ay dapat isulat na " salakot " at ang " arao " ay dapat palitan ng " araw .
" Noon pa mang Setyembre 1886 , nang siya 'y nasa Leipzig , ibinagay ni Rizal ang kanyang Tagalog na ortograpiya sa mga kuwentong isinalin niya sa Tagalog , ang Wilhelm Tell ni Schiller at Fairy Tales ni Andersen , at muli 'y ginamit niya ito sa kanyang unang nobelang Noli Me Tangere ( Berlin , 1887 ) .
Habang nasa Brussels , ang kanyang artikulong " Sobre la Nueva Ortografia de la Lengua Tagala " ( Bagong Ortograpiya ng Wikang Tagalog ) ay nailathala sa La Solidaridad noong Abril 15 , 1890 .
Sa artikulong ito , inilatag niya ang mga panuntunan ng bagong ortograpiyang Tagalog , at buong katapatan at mababang loob , ibinigay niya ang karangalan sa pagbabagay sa bagong ortograpiyang ito kay Dr. Trinidad H. Pardo de Tavera , awtor ng kilalang El Sanscrito en la Lengua Tagala ( Ang Sanskrit sa Wikang Tagalog ) na nailathala sa Paris noong 1884 .
" Gusto kong malaman ng lahat , " isinulat ni Rizal , " na kapag ang kasaysayan ng ortograpiyang ito ay nabakas , na ngayo 'y ibinabagay na ng mga mulat na Tagalista , na anuman ang kay Caesar ay dapat ibigay kay Caesar .
Ang pagbabagong ito ay dahil lamang sa pag-aaral ni Dr. Pardo de Tavera sa Tagalismo .
Isa ako sa mga masigasig na propagandista nito .
" Binatikos ni Rizal ang Pagsusugal ng mga Pilipinong nasa Madrid .
Sa Brussels , natanggap ni Rizal ang balita mula kina Juan Luna at Valentin Ventura na ang mga Pilipino sa Espanya ay sinisira ang magandang ngalan ng kanilang nasyon dahil sa labis na pagsusugal .
Hiniling ng kanyang dalawang kababayan na gumawa siya ng hakbang dito .
Kaya sumulat si Rizal kay M. H. del Pilar noong Mayo 28 , 1890 para paalalahanan ang mga Pilipino sa Madrid na hindi sila pumunta sa Europa para magsugal , kundi para maipaglaban ang kalayaan ng Inang Bayan .
Ito ang kanyang liham : Inireklamo ni Luna na nasa Paris ang pagsusugal ng mga Pilipino , gayundin ang sinabi ni Ventura .
Sabi nila , ayon sa balita mula sa Pilipinas , nababahala ang mga magulang ...
Nangangamba akong nahuhulog tayo sa bitag ng mga prayle .
Walang anuman sa ating bayan na magpapaalala sa mga Pilipino na hindi sila nagtungo sa Europa para magsugal at aliwin ang sarili , kundi para kumilos para sa kasarinlan at dignidad ng kanyang lahi .
Hindi na kailangang iwanan pa ang Pilipinas para lamang magsugal dahil doo 'y makapagsusugal sila nang labis .
Kung tayo na siyang ipinatawag para kumilos , kung tayo na inaasahan ng mahihirap nating kababayan , ay ilalaan lamang ang ating panahon sa mga ganitong bagay habang ang panahon ng ating kabataan ay dapat na ilaan sa bagay na mas dakila dahil ang tanging layunin ng kabataan ay dakila , nangangamba akong ang ating ipinaglalaban ay mauuwi sa wala , at sa halip na maging karapat-dapat sa kasarinlan , magiging karapat-dapat lamang tayo sa pagkaalipin .
Nananawagan ako sa pagiging makabayan ng lahat ng Pilipino na bigyan ang mga Espanyol ng katibayan na tayo 'y makaaangat sa ating masamang kapalaran , at hindi tayo maaaring maging tiwali ni hindi magiging bingi ang ating mga sentimiyento sa katiwalian ng ating kaugalian .
Ang mga Pilipinong sugarol sa Madrid ay nagalit nang malaman ang mga pangaral ni Rizal .
Kinutya nila si Rizal at tinawag na " Papa " ( Papa ng Roma ) sa halip na " Pepe .
" Masamang Balita mula sa Bayan .
Habang nasa Brussels , nabahala si Rizal sa mga sulat na natatanggap niya mula sa Pilipinas .
Ang suliraning pang-agraryo ng Calamba ay lumalala .
Tinaasan ng mga narnamahala ng asyendang Dominiko ang upa hanggang sa ayaw nang bayaran ng kanyang ama ang di-makatwirang upa .
Dahil sa katapangang ipinakita ni Don Francisco , nagsunuran ang ibang kasama at ayaw na rin nilang magbayad ng upa .
Nagsampa ng kaso ang Ordeng Dominiko para mabawi sa pamilyang Rizal ang kanilang lupa sa Calamba .
Samantala , inusig naman ang mga kasama , pati na ang pamilyang Rizal .
Si Paciano at ang mga bayaw na sina Antonio Lopez ( asawa ni Narcisa ) at Silvestre Ubaldo ( asawa ni Olympia ) ay pinatapon sa Mindoro .
Isa pang bayaw , si Manuel T. Hidalgo ( asawa ni Saturnina ) ang ipinatapon naman sa ikalawang pagkakataon sa Bohol .
Ikinalungkot ni Rizal ang mga balitang ito .
Nagdugo ang kanyang puso nang malaman ang mapait na kinasapitan ng kanyang mga magulang , kapatid na lalaki , at bayaw .
Mula sa Brussels , sinulatan niya ang kapatid na si Soledad noong Hunyo 6 , 1890 : Naging dahilan ako ng pananakit sa aking pamilya , ngunit malaking konsolasyon na ang dahilan na ito ay hindi nakahihiya kaninuman .
Sa kabilang dako , inaangat tayong lahat at mas lalo tayong binibigyan ng dignidad sa mata ng ating mga kaaway ; ang magupo tayo nang nakataas ang noo ay hindi masasabing paggupo , ito ay tagumpay .
Ang malungkot na bagay ay ang magupo nang may bahid ang karangalan .
Higit sa lahat , maaaring ako nga ang sinasabi ng aking mga kaaway , ngunit anumang bintang nila sa akin ay di pa rin makabababa sa aking katauhan , at umaasa akong ang Diyos ay magiging maawain para di ko magawa ang anumang pagkakasalang masasangkot ang aking Pangitain ng Kamatayan .
Sa panahon ng kalungkutan , nanaginip nang masama si Rizal , dulot ng madalas niyang pag-aalala sa naghihirap niyang pamilyang nasa Calamba .
Bagaman hindi mapamahiin , nararamdaman niyang hindi magtatagal ang kanyang buhay .
Hindi sa siya ay natatakot na mamatay ngunit gusto niyang matapos muna ang kanyang pangalawang nobela bago niya puntahan ang kanyang libingan .
Ang pangitain ng maagang kamatayan ay ipinaalam niya kay M. H. del Pilar sa isang liham na isinulat niya sa Brussels noong Hunyo 11 , 1890 : " Malulungkot na alaala ang laging nasa isip bagaman hindi ko ito binibigyan ng ganoong pansin .
Noong ako 'y bata , naniniwala akong hindi ako aabot ng tatlumpung taong gulang Hindi ko alam kung bakit ko ito naisip .
Dalawang buwan din noon na lagi kong napapanaginipan ang mga namayapa kong kaibigan at kamag-anak .
Minsa 'y napanaginipan kong naglalakad ako sa isang landas na sa magkabilang gilid ay mga taong nakasuot ng puti , mapuputi ang mga mukha , at nababalutan ng puting liwanag .
Doo 'y nakita ko ang aking dalawang kamag-anak , ang isa 'y yumao na 't ang isa 'y buhay pa .
Bagaman hindi ako naniniwala sa mga bagay na ito , at bagaman malakas ang aking pangangatawan , at wala akong sakit , mabuti nang handa ako sa aking kamatayan .
" Laong Laan " ( Laging Handa ) ang tunay kong ngalan .
Sa dahilang ito , gusto kong matapos na , anuman ang mangyari , ang pangalawang tomo ng Noli , at kung maaari 'y ayokong iwan ko nang di tapos ang isang bagay na hindi kayang ipagpatuloy ng iba ...
Huwag kang maniwalang ako 'y nalulungkot ; tuwing makalawang araw , nagpupunta ako sa himnasyo at nagsasanay ng pag-eskrima at pamamaril , ngunit sino ang makapagsasabi ng kamalasang maaaring sumapit ?
" Paghahanda para sa Pag-uwi .
Sa gitna ng mga pagdurusa ng kanyang pamilya , nagbalak na umuwi si Rizal .
Ayaw niyang manatili sa Brussels at nagsusulat ng aklat habang ang kanyang magulang , kamag-anak , at kaibigan ay inuusig sa Pilipinas .
Nang malamang si Graciano Lopez Jaena ay nagpaplanong magtungo sa Cuba , sinulatan niya si Ponce noong Hulyo 9 , 1890 para ipahayag ang pagtutol niya sa plano ni Graciano .
Sinabi niyang hindi dapat magtungo sa Cuba si Graciano para lamang mamatay sa yellow fever , sa halip ay " magtungo siya sa Pilipinas at doo 'y mamatay nang ipinagtatanggol ang kanyang mga mithiin .
" Idinagdag pa ni Rizal , " Minsan lamang tayo mamamatay , at kung hindi pa tayo mamamatay nang maayos , patatakasin natin ang isang pagkakataon na hindi na muling mapapasaatin .
" Sa isa pang liham kay Ponce noong Hulyo 18 , 1890 , ipinahayag niya ang kanyang determinasyong umuwi : Gusto kong umuwi sa Pilipinas , at bagaman alam kong magiging mapangahas ako sa gagawing ito , hindi na ito mahalaga sa akin .
Ang mga Pilipino ay maingat at may hunusdili , at iyan ang dahilan kung bakit nagkakaganoon ang ating bayan .
Gaya ng nakikita ko , hindi tayo umuunlad dahil tayo ay maingat at may hunusdili .
at ako na ang tatahak ng ibang landas !
Ang tanging balakid lamang ay kung sasang-ayunan ako ng aking mga magulang .
Ayoko nang bigyan pa sila ng alalahanin ngayong matatanda na sila .
Sakaling tumutol sila sa aking pag-uwi , magtatrabaho na lamang ako sa ibang bahagi ng daigdig .
Lahat ng kanyang kaibigan , kasama na sina Blumentritt , Jose Ma .
Basa , at Ponce , ay natakot sa piano ni Rizal na bumalik sa Pilipinas .
Binalaan nila si Rizal sa panganib na naghihintay sa kanya sa sariling bayan .
Desisyong Magtungo sa Madrid .
Pinagwalang bahala ni Rizal ang babala ng mga kaibigan .
Walang banta ng kapahamakan ang makapagpapabago sa kanyang plano .
Gayunman , isang pangyayari ang nagpabago ng kanyang isip .
Isang Iiham mula kay Paciano ang nagkukuwento ng pagkatalo ng kanilang kaso laban sa mga Dominiko .
Bagaman ganito ang nangyari sa Maynila , inapela nila ang kaso sa Korte Suprema sa Espanya kaya nangangailangan ng isang abogadong hahawak nito sa Madrid .
Kaya sinulatan ni Rizal si M. H. del Pilar noong Hulyo 20 , 1890 para kuning abogado .
Ipinaalam din niya kay Del Pilar na pupunta siya sa Madrid para personal na pangasiwaan ang kaso .
Sa isang liham kay Ponce , na isinulat sa Brussels noong Hulyo 29 , 1890 , ipinahayag ni Rizal na lilisanin na niya ang Brussels pagpasok ng susunod na buwan at darating siya sa Madrid ng a-tres o a-kuwatro ( ng Agosto ) .
Sa Aking Musa .
Bunga ng pag-iisip sa kinasapitan ng kanyang mag-anak , isinulat ni Rizal ang kahambal-hambal na tulang " A Mi ...
" ( Sa Aking Musa ) .
Hindi makikita sa tulang ito ang kariktan ng " Sa mga Bulaklak ng Heidelberg " at hindi kasing husay ng " Para sa Kabataang Pilipino , " ngunit maramdamin ang tono ng tula .
Narito ang tula : Pakikipagkaibigan kay Petite Jacoby .
Dalawang bagay ang nagbigay-saya kay Rizal habang naghahanda siya papuntang Madrid .
Una , tag-araw noon sa Belhika at maraming kasiyahan dito , na kung ipagdiwang ay tila sa isang karnabal may makukulay na kasuotan , naggagandahang karosa , at maraming araw ng pagsasaya .
Pangalawa 'y kanyang pakikipagkaibigan kay Petite Jacoby , ang magandang pamangkin ng kanyang kasera .
Larawan ng isang maginoo si Rizal kaya nabighani sa kanya si Petite Suzanne .
Nalulumbay siya sa dayuhang lupa at napakalayo ni Leonor Rivera .
Hindi kataka-taka para sa isang normal na binata ang maghanap at makatagpo ng ligaya sa piling ng isang magandang dilag .
Maaaring umibig siya kay Petite Suzanne ngunit hindi siya nagpakababa 't pumasok sa isang pag-iibigang may bahid ng panlilinlang .
Gaya ng ibang babae sina Segunda Katigbak , Orang Valenzuela , Leonor Rivera , O-Sei-San , Gettie Beckett , Consuelo Ortiga y Perez , at Nellie Boustead si Suzanne ay umibig kay Rizal .
Lumuha siya nang lisanin ng binata ang Brussels noong mga huling araw ng Hulyo 1890 patungong Madrid , tumigil lamang ng ilang araw sa Paris .
Bagaman nasa Madrid si Rizal , hindi siya nalimutan ni Suzanne .
Sumulat siya sa binata sa wikang Pranses : Nasaan ka na ngayon ?
Naaalala mo ba ako paminsan-minsan ?
Naalala ko ang matatamis nating paguusap , pagbabasa ng iyong liham , bagaman ito ay malamig at naiiba .
Sa iyong liham , nagkaroon ako ng isang bagay para maibsan ang lungkot na dulot ng iyong pagkawala .
lkaliligaya kong sumunod sa iyo , maglakbay na kasama ka , ikaw na laging laman ng aking isip .
Ipinagdasal mo ang mabubuting bagay na nawa 'y dumating sa akin , ngunit kinalimutan na sa pagkawala ng isang minamahal , ang puso 'y di magiging maligaya .
Sanlibo 't isang bagay ang maaari mong isipin , aking kaibigan ; ngunit sa aking kaso , ako 'y nalulungkot , laging nag-iisa , kapiling lamang ay mga alaala wala , walang anumang bagay ang makapagpapaligaya sa akin .
Babalik ka ba ?
Iyan lamang ang tangi kong inaasam-asam hindi mo ako matatanggihan .
Hindi ako nawawalan ng pag-asa ngunit ibinubulong ko sa panahong kay tuling lumipas at siyang naghiwalay sa atin , na nawa 'y papagkitain tayong muli .
Nalulungkot akong isipin na baka hindi na kita makitang muli .
Paalam !
Batid mo ang isang salitang makapagpapaligaya sa akin .
Susulatan mo ba ako ?
Kabanata 17 Mga Kasawian sa Madrid ( 1890 - 91 ) .
Dumating si Rizal sa Madrid noong unang bahagi ng Agosto , 1890 .
Sinikap niyang gamitin ang lahat ng legal na pamamaraan para makamtan ang katarungan para sa kanyang pamilya at mga magsasaka ng Calamba , ngunit siya 'y nabigo .
Sunud-sunod ang kanyang kabiguan at kasawian hanggang sa naramdaman niyang kay bigat na ng krus na kanyang pinapasan .
Hinamon niya sina Antonio Luna at Wenceslao E. Retana sa duelo ngunit hindi natuloy ang mga ito .
Ikinasal si Leonor Rivera sa isang inhinyerong ingles .
Ang pagtataksil ng dalagang minahal niya ng labing-isang taon ay nagwasak sa kanyang puso .
Ngunit dahil marunong makibagay sa mga sitwasyon , nalampasan ni Rizal ang mapapait na karanasang dulot ng pag-ibig , at ipinagpatuloy niya ang misyong matubos ang mga inaaping kababayan .
Di Pagkakamit ng Hustisya para sa Pamilya .
Pagdating sa Madrid , kaagad na humingi ng tulong si Rizal sa mga grupo ng Pilipino roon , ang Asociacion Hispano-Filipina , at mga pahayagang liberal sa Espanya ( La Justicia , El Globo , La Republica , El Resumen , atbp. ) para makamtan ang katarungan ng mga inaaping taga-Calamba , pati na ang kanyang pamilya .
' Kasama si M. H. del Pilar ( na siyang abogado niya ) at Dr. Dominador Gomez ( kalihim ng Asociacion Hispano-Filipina ) , pinuntahan nila ang Ministro ng mga Kolonya ( si Seor Fabie ) para ipahayag ang kanyang protesta tungkol sa mga kawalang katarungang ginawa ni Gobernador Heneral Valeriano Weyler at ng mga Dominiko sa mga taga-Calamba .
Walang nangyari sa panayam ni Rizal kay Ministro Fabie .
Gaya ng pahayag ng El Resumen , pahayagang nakikisimpatiya sa mga Pilipino : " Para magbingi-bingihan , buksan ang portamoneda at maghalukipkip iyan ang patakarang kolonyal ng Espanya .
" Marami pang masasamang balita ang nakarating kay Rizal sa Madrid habang ipinaglalaban niya ang hustisya .
Balita ng kanyang bayaw na si Silvestre Ubaldo , nakatanggap siya ng kopya ng kasulatang pagpatalsik na ipinag-utos ng mga Dominiko para kay Francisco Rizal at iba pang kasama .
Balita naman ng kanyang kapatid na si Saturnina na ipinatapon sina Paciano ( Rizal ) , Antonino ( Lopez ) , Silvestre ( Ubaldo ) , Teong ( Mateo Elejorde ) , at Dandoy ( kamag-anak ng mga Rizal ) sa Mindoro ; sila 'y dinakip sa Calamba at pinaalis ng Maynila noong Setyembre 6 , 1890 .
Nalaman pa niya mula sa liham ni Saturnina na ang kanilang mga magulang ay sapilitang pinaalis sa kanilang tahanan at naninirahan na sa bahay ni Narcisa ( asawa ni Antonino ) .
Sa kanyang kawalan ng pag-asa , humingi ng tulong si Rizal sa mga liberal na Espanyol na dating miyembro ng Ministeryo , kasama na sina Becerra at Maura .
Muli , nabigo siya dahil ang tanging maibibigay lamang sa kanya ng mga ito ay kanilang simpatiya .
Nang malaman ni Blumentritt , na nasa Leitmeritz , ang suliranin ng kaibigan , pinayuhan niya ito na makipagkita sa Reyna Rehente Maria Cristina5 ( noo 'y namumuno sa Espanya habang menor de edad pa si Alfonso XIII ) .
Ngunit paano siya makikipagkita sa Reyna ?
Wala siyang makapangyarihang kaibigan ni salaping maipanggagrasa sa mga maiimpluwensiyang tao sa korte .
Parangal ni Rizal kay Panganiban .
Isa pang kalungkutan ang naranasan ni Rizal nang dumating siya sa Madrid .
Ang kanyang kaibigang si Jose Ma .
Panganiban , na kasama niya sa Kilusang Propaganda , ay namatay sa Barcelona noong Agosto 19 , 1890 , dahil sa matagal nang sakit .
Dinamdam niya nang malalim ang pagpanaw ng bayaning Bikolano .
Malungkot na malungkot , sumulat si Rizal ng napakagandang parangal para kay Panganiban : Si Panganiban , mahusay na kasama sa paggawa at hirap , mabuting kaibigan at minamahal na kababayan , ay sumakabilang-buhay sa batang edad na 27 .
Naroon kami nang hugutin niya ang huling hininga , nakita namin siyang namatay sa aming mga bisig , at tila pinakikinggan namin ang kanyang mga katagang puspos ng pagmamahal sa bayan .
Sa kanya 'y pagnanais na mamatay nang pagkaayo-layo sa lupang tinubuan , malayo sa kanyang pamilya , sa kanilang pagmamahal , at sa pamumukadkad ng kanyang kabataan , sa kanyang malarosang ilusyon at pag-asa , noong natatanaw ang magandang hinaharap ...
Kaya nga ang kanyang mga huling salita , na pawang pagmamahal sa Inang Bayan , ay madamdaming pamamaalam sa Pilipinas .
At kung isasaalang-alang natin ang mga pangyayari sa kanyang buhay na inilaan sa pagmamahal sa kanyang bayang tinubuan , mauunawaan natin ang lungkot sa kanyang puso at kasama niyang ililibing ang kanyang mga lehitimong pag-asa , marubdob na pangarap , at makatarungang aspirasyon .
Agosto 19 ( 1890 ) ay araw ng pagluluksa ng maraming Pilipino sa Europa At anong pagkakataon na sa araw at buwan ding ito ay ipinagluluksa rin natin ang pagkamatay ng isa pang kaibigan at kababayan , si Feliciano Gonzales Timbang .
Malungkot na kapalaran !
Si Panganiban , na biniyayaan ng di pangkaraniwang talino at di-masusukat na kasipagan , ay isa sa mga sagrado at lehitimong pag-asa ng kanyang kawawang bayan .
Ang ulong iyon ay inilibing na sa alabok , ang mabisang talino ay maagang nagwakas .
Pilipinas , anong kamalasan ang sinapit mo Naudlot na Duelo kay Antonio Luna .
Sa pagtatapos ng Agosto 1890 , dumalo si Rizal ng isang salu-salo ng mga Pilipino sa Madrid .
Gaya ng nakagawian , nagkainuman ang mga paisano .
Pagkaraan ng maraming nainom , naging matabil ang mga panauhin at kung anu-ano na ang pinagkukuwentuhan .
Isa sa mga nalasing ay si Antonio Luna .
Nang panahong iyon , masama ang loob ni Luna dahil bigo siya sa kanyang pag-ibig kay Nellie Boustead .
Sa loob-loob niya , sinisisi niya si Rizal sa kanyang kabiguan , kahit na naipaliwanag sa kanya ni Rizal na wala siyang kinalaman dito .
Dala ng selos at kalasingan , kung anu-anong masasamang bagay ang sinabi niya tungkol kay Nellie .
Narinig siya ni Rizal .
Maginoo , hindi mapapayagan ni Rizal ang ganoong pambabastos sa sinumang babae .
Galit na galit sa kaibigan , hinamon niya si Luna sa isang duelo .
Mas mahusay sa pamamaril si Rizal kaysa kay Luna .
Ngunit ang huli 'y magaling sa eskrimahan .
Dahil si Luna ang hinamon , siya ang may karapatang pumili ng armas .
Makatwirang piliin ni Luna ang espada kaya nanganganib ang buhay ni Rizal .
Natakot ang mga Pilipino sa insidenteng ito .
Sinikap nilang gawing mahinahon sina Rizal at Luna , sinasabing ang kanilang duelo 'y magiging kasiraan lamang sa ipinaglalaban nila .
Sa kabutihang palad , si Luna , nang mahimasmasan , ay nabatid ang kalokohang ginawa niya .
Nagpaumanhin siya sa masasamang nasabi niya sa dalaga .
Tinanggap ni Rizal ang kanyang paumanhin , at muli 'y naging mabuting magkaibigan sila .
Hinamon ni Rizal si Retana sa Duelo .
Si Rizal ay hindi likas na mainitin ang ulo at palaaway .
Ngunit kapag nasaling ang karangalan ng kanyang kababayan , pamilya , kababaihan , o kaibigan , hindi siya nangingiming makipag-away kahit na buhay niya ang itaya .
Sa isang okasyon , hinamon ni Rizal ang isa pang lalaki sa isang duelo si Wenceslao E. Retana , ang kaRBIal niya sa panulat .
Si Retana , isang matalinong iskolar na Espanyol , ay isang ahente sa pahayagan ng mga prayle sa Espanya .
Noo 'y tinutuligsa niya ang mga Pilipino , kasama na si Rizal , sa iba 't ibang pahayagan sa Madrid at iba pang lungsod sa Espanya .
Isang araw , sumulat siyang artikulo sa La Epoca , pahayagang laban sa mga Pilipino .
Isinulat niyang hindi nakababayad ng upa ang pamilya at mga kaibigan ni Rizal kaya sila pinatalsik sa mga lupa ng mga Dominiko sa Calamba .
Nainsulto rito si Rizal kaya kaagad siyang kumilos .
Nagpadala siya ng mensahe kay Retana na hinahamon niya ito sa isang duelo .
Tanging dugo ni Retana o kanyang pagpapaumanhin ang maghuhugas sa dinungisang ngalan ng pamilyang Rizal at mga kaibigan nito .
Dahil naniniwalang ang mabuting pagpapasya ay mas mabuting bahagi ng kagitingan at sa kagustuhan na ring mailigtas ang sarili , kaagad na ipinalathala ni Retana ang kanyang pagbawi sa kanyang isinulat at pagpapaumanhin sa mga pahayagan .
Binalaan kasi siya nawala siyang kalaban-laban kay Rizal dahil mahusay ang huli sa baril at espada .
Ang insidente ay nagpatahimik sa panulat ni Retana laban kay Rizal .
Nabuo ang malaking paghanga niya kay Rizal , at pagkaraa 'y sinulat niya ang unang aklat ng talambuhay ng pinakadakilang bayaning Pilipino , na ang mga talino ay hinangaan niya at ang pagmamartir ay kanyang dinakila .
Pagtataksil ni Leonor Rivera .
Noong taglagas ng 1890 , malungkot na malungkot si Rizal sa kabiguan niya sa Madrid .
Isang gabi , nanood silang magkakaibigan ng isang dula sa Teatro Apolo , at nawala roon ang kanyang gintong relos na may laket na kinalalagyan ng larawan ni Leonor Rivera , kanyang minamahal na kasintahan .
Ang pagkawala ng laket ay tila masamang palatandaan .
Pagsapit ng Disyembre 1890 , habang ang malamig na hangin ay umiihip sa lungsod , natanggap ni Rizal ang liham ni Leonor , na nagsasabing ikakasal na siya sa isang Ingles ( na siyang pinili ng kanyang ina ) kaya humihingi siya ng tawad kay Rizal .
Malaking dagok kay Rizal ang liham na ito .
Nangilid ang luha sa kanyang mga mata dahil sa pagdurugo ng puso .
Ilang linggo ang lumipas bago nagawa ni Rizal na ikuwento ang kanyang kasawian sa matalik niyang kaibigang si Blumentritt .
Sinagot ng huh ang liham ni Rizal noong Pebrero 15 , 1891 .
Nakikiramay , sinabi ni Blumentritt : " Ang huli mong liham ay ikinalungkot naming lahat ; pagkatapos ng mga kasawian mo 'y ito namang iyong pinakamamahal ay iniwan ka .
Hindi maunawaan ng aking maybahay kung paano nagawa ng isang babaing minahal ng isang Rizal ang iwanan siya ; nagagalit siya rito .
Ako ma 'y nalulungkot para sa iyo dahil alam ko ang sakit sa kaloobang dinaranas mo ; ngunit isa ka sa mga bayaning makasusupil sa sakit na dulot ng isang babae dahil mas marangal ang iyong nilalayon sa buhay .
Matapang ka , at ikaw ay nagmamahal sa mas marangal na babae , ang iyong Inang Bayan .
Ang Pilipinas ay tulad ng isang mahiwagang prinsesa sa mga alamat na Aleman , na bihag ng isang kasindak-sindak na dragon , hanggang sa siya 'y iligtas ng isang matapang na kabalyero .
" Pagkaraan ng tatlong buwan , sumulat muli si Blumentritt at sinabi : " Tunay na nakikiramay ako sa iyo sa pagkawala ng babaing nais mong pakasalan , ngunit kung kaya niyang pawalan ang isang Rizal , hindi siya karapat-dapat sa iyong marangal na diwa .
Para siyang isang bata na nagtapon ng diyamante para makuha ang isang bato ...
Sa madaling salita , hindi siya ang babae para kay Rizal .
" Hidwaan nina Rizal at Del Pilar .
Noong pagtatapos ng 1890 , nagkaroon ng hidwaan para sa pamumuno sina Rizal at M. H. del Pilar .
Walang kaduda-duda ang pagiging pinuno ni Rizal ng mga Pilipino sa Europa dahil siya ang pinakatalentong Pilipino ng kanyang panahon .
Sa kabilang banda , si Del Pilar ay matapang na abogado at mamamahayag , at nakikilala sa Madrid dahil sa kanyang matatapang na editoryal sa La Solidaridad , na naging pag-aari na niya .
Binili niya ang pahayagang ito mula kay Pablo Rianzares , ang unang may-ari , at pinalitan si Graciano Lopez Jaena bilang patnugot .
Bilang pinuno , sinikap ni Rizal na mapuspos sa mga kababayan ang kanyang sariling idealismo dahil naniniwala siyang para magkaroon ng prestihiyo ang Kilusang Propaganda at para makuha ang paggalang ng mga Espanyol , kailangang maging mataas ang kanilang panuntunan sa moralidad , dignidad , at diwa ng pagdurusa .
Sa kasamaang palad , hindi sang-ayon ang ilang kababayan sa kanyang idealismo dahil ang mahalaga sa kanila 'y alak , babae , at sugal .
Kaya tinanggihan nila ang pamumuno ni Rizal .
Ilan sa mga dating tagapagtaguyod niya 'y tinalikuran din siya dahil hindi rin sila sang-ayon sa panghihimasok ni Rizal sa kanilang pRBIadong buhay .
Sinuportahan nila si Del Pilar .
Ang patakarang editoryal ng La Solidaridad sa ilalim ng pangangasiwa ni Del Pilar ay lalong nagpalawak ng hidwaan nina Rizal at Del Pilar .
Hindi sinang-ayunan ni Rizal at ilang malapit niyang kaibigan ang patakarang editoryal ng pahayagan dahil taliwas ito sa mga pananaw na politikal ni Rizal .
Para maiwasan ang pagkakasira nina Rizal at M.H. del Pilar , ang mga Pilipino sa Madrid , na mga siyamnapu ang bilang , ay nagtipon noong Enero 1 , 1891 , Araw ng Bagong Taon , para mapagkasundo sila nang sa gayo 'y mapaigting ang kanilang kampanya para sa reporma .
Napagkasunduan nila sa pulong na ito na ang pinuno ay tatawaging Responsible , na pipiliin para siyang mangasiwa ng mga kalakaran sa komunidad na Pilipino at siya ring magsasaayos ng patakarang editoryal ng La Solidaridad .
Tinutulan ni Del Pilar ang proposisyon na ang pangangasiwa 'y mapunta sa Responsable dahil ang pahayagan ay isang pRBIadong gawain ; gayunman , pumapayag siyang maglathala ng mga artikulong nagpapahayag ng mga aspirasyon at kahilingan ng mga Pilipino .
Dahil sa pagtutol ni Del Pilar , ang proposisyon na ibigay sa Responsable ang pangangasiwa ng La Solidaridad ay inabandona .
Ang pulong ay nagpatuloy sa paghahalal ng Responsible .
Napagkasunduan na ang Responsable ay ihahalal ng dalawa-katlong boto ng komunidad ng mga Pilipino .
Binitawan ni Rizal ang Pamumuno .
Ang eleksiyon ay itinakda noong unang linggo ng Pebrero 1891 .
Ang mga Pilipino ay nahati sa dalawang magkasalungat na pangkat ang mga Rizalista at ang mga Pilarista .
Naging mainit ang eleksiyon at hindi nagkasundo ang magkakababayan .
Mula sa simula , noong unang araw ng botohan , si Rizal ang nananalo , ngunit hindi niya makamit ang dalawa-katlong boto para maiproklama siyang Responsible .
Sa ikalawang araw ng botohan , ang resulta ay di na naman makapagbigay ng pasya nanalo si Rizal ngunit hindi pa rin niya makamit ang dalawa-katlong boto .
Ang sitwasyon ay naging mainit at kritikal .
Noong ikatlong araw , buong pusong nakiusap si Mariano Ponce sa mga kababayan na ihalal si Rizal .
Ang ilang Pilarista ay pinakinggan ang kanyang panawagan .
Kaya nanalo si Rizal sa araw na iyon ng botohan .
Dahil nakamit ang dalawa-katlong boto , siya ang naging Responsible .
Ngunit maginoong tinanggihan ni Rizal ang inaasam-asam na posisyon .
Siya ay may karangalan at dignidad at mataas ang kanyang delikadesa , isang bagay na wala ang maraming politiko ng mga bayan sa lahat ng panahon .
Kaya minabuti niyang hindi maging pinuno ng isang hating kababayan .
Batid niya na ilan sa mga kababayang suporta kay Del Pilar ay kinaiinisan siya .
Kaya minabuti niyang tanggihan ang pamumuno kaysa maging dahilan ng pagkakahiwa-hiwalay at kapaitan sa mga kababayan .
Adios , Madrid .
Sumulat si Rizal ng maikling liham ng pasasalamat sa mga kababayang bumoto sa kanya bilang Responsible .
Malungkot siyang nag-empake , binayaran ang mga pagkakautang , at lumulan sa tren patungong Biarritz .
Habang papaalis ang tren , pinagmasdan niya mula sa kanyang bintana ang lungsod ng Madrid , kung saan naging masaya siya noong una niyang pagbisita ( 1882 - 1885 ) ngunit naging malungkot sa ikalawang pagpunta ( 1890 - 1891 ) .
Ito ang huling pagkakataong makikita niya ang Madrid .
Nagdurugo ang kanyang puso habang namamaalam sa metropolis , na patungkol dito 'y isinulat niya ilang taon nang nakararaan : Ang Madrid ay isa sa pinakamasayang lungsod sa buong mundo , lungsod na nagtataglay ng diwa ng Europa at Silangan , na bumagay sa kaayusan , kaginhawaan , ng sibilisadong Europa nang walang pagkamuhi , walang pagtanggi , sa makikinang na kulay , maiinit na pasyon , sinaunang kaugalian ng mga tRBIung Aprikano , pagiging maginoo ng mga Arabe na ang mga bakas ay nakikita pa rin sa lahat ng lugar dito , sa kaanyuhan , damdamin , at di-matuwid na palagay ng mga tao , at kahit na sa kanilang mga batas .
Kabanata 18 Bakasyon sa Biarritz at Pakikipag-ibigan kay Nelly Boustead ( 1891 ) .
Para maibsan ang sama ng loob na dulot ng kanyang mga kabiguan sa Madrid , nagpasyang magpunta si Rizal sa Biarritz , isang bakasyunang lungsod sa napakagandang French Riviera .
Siya ay naging panauhin ng mayamang mag-anak na Boustead sa kanilang tahanan ang Villa Eliada .
Naging kaibigan niya si Eduardo Boustead ' at maybahay nito at dalawang kaakit-akit na Anak na babae ( Adelina at Nellie ) sa Paris noong 1889 - 90 .
Noo 'y nakikipag-eskrimahan siya sa magkapatid na Boustead sa estudyo ni Juan Luna , at nakadalo na rin siya ng mga salusalo sa bahay ng mga Boustead sa Paris .
Dito sa Biarritz sila nagkaroon ng pagkakaunawaan ni Nellie .
Sa lugar ding ito niya natapos ang huling kabanata ng pangalawa niyang nobela , ang El Filibusterismo .
Sa Piling ng mga Boustead sa Biarritz .
Nang dumating si Rizal sa Biarritz noong pagpasok ng Pebrero , 1891 , mainit siyang sinalubong ng mga Boustead , lalung-lalo na ni G. Boustead na tunay na malaki ang paghanga sa kanya dahil sa mga angkin niyang talino .
Bilang panauhin ng mag-anak , maayos siyang tinanggap nina Gng. Boustead , Adelina , Nellie , at Tiya Isabel ( kapatid ni Gng. Boustead ) .
Maganda ang naidulot kay Rizal ng isang buwan niyang bakasyon sa Biarritz .
Nalimutan niya ang mapapait na karanasan sa Madrid dahil sa naggagandahang dalampasigan na dinadayo ng mga turista mula sa iba 't ibang panig ng daigdig .
Naaliw siya ng masasayang tanawin ng lungsod , at nahalina siya sa preskong hanging dala ng Karagatang Atlantiko .
Unti-unti , nanumbalik ang sigla sa kanyang puso , at bumuti ang kanyang kalusugan .
Aniya sa kanyang liham noong Pebrero 11 , 1891 kay Mariano Ponce na noo 'y nasa Madrid , " Naragdagan ang aking timbang mula nang dumating ako rito sa Biarritz ; hindi na humpak ang aking mga pisngi , gaya ng dati dahil maaga na akong nakatutulog at wala na akong mga alalahanin .
" Pakikipag-ibigan kay Nellie Boustead .
Romantikong lugar ang Biarritz mga kaibig-ibig na hardin , kaaya-ayang villa , at kahali-halinang kagandahan .
Naghahanap ng lugod para sa pusong nasugatan nabigo si Rizal sa pag-ibig niya kay Leonor isinaalang-alang niya ang pagsinta para kay Nellie , ang mas maganda at nakababatang anak na dalaga ng kanyang maybisita .
Natuklasan niyang tunay na dalagang Pilipina si Nellie , matalino , masayahin , at matwid .
Sinulat niya sa matatalik niyang kaibigan , liban kay Propesor Blumentritt , ang kanyang pag-ibig para kay Nellie , tinatawag ding Nelly , at ang intensiyon niyang pakasalan ito .
Noon pang Pebrero 4 , 1891 , biniro na siya ni M.H. del Pilar tungkol sa pagpapalit ng " o " sa Noli , at gawin itong " e , " na nangangahulugang naging Nelly ang Noli .
3 Pagkaraan ng limang araw , sinabihan ni Tomas Arejola si Rizal : Sa iyong liham , paulit-ulit mong ikinuwento si Boustead na maaaring isang ginang o binibini .
ilang ulit na rin dito noong nakaraang taon na nasabihan ako tungkol sa babaing ito , na ayon sa liham mo ay isa ring Pilipino .
Nabanggit nila sa akin na talaga namang karapat-dapat siya dahil sa kanyang mataas na pinag-aralan , magaganda ang katangiang panlabas at panloob , at karagdagan pa nga ang kanyang pagiging Pilipino .
Sa pagkakataong ito at sa buong panahong inilagi mo sa pamilyang iyan ay naging saksi ka sa mainit nilang pagtanggap sa iyo .
Nais ko sanang bigyan ang aking sarili ng kalayaan para sabihin sa iyo ang mga pagmumuni ko .
Dahil na rin sa iyo mismo , napagtanto kong malaya ka na sa pananagutan mo sa Pilipinas .
Sa kabilang banda , bagaman hindi pa rin nagbabago ang mga kondisyon doon , ang pananatili mo sa ating bansa ay hindi nararapat ; at kahit magkaganoon man , hindi ka tatantanan ng gulo sa sarili mong tahanan .
Kung kaya sa pag-aasawa mo doon , nangangamba akong hindi kaligayahan kundi kapaitan at gulo lamang ang matatagpuan mo .
At ano ang mainam na solusyon ?
... Tingnan mo kung nararapat sa iyo si Binibining Boustead , ligawan mo siya , at pakasalan mo siya , at kami rito ay tunay na magbubunyi sa mabuti mong ginawa .
Noo 'y nagmahal ngunit nabigo si Antonio Luna sa kanyang pag-ibig kay Nelly .
Gayunman , sinulatan niya si Rizal para hikayating ligawan , pagkaraa 'y pakasalan ang dalaga .
Ito ang bahagi ng liham ni Luna kay Rizal mula Madrid : Tungkol kay Nelly , tapatan kong sasabihin sa iyo na walang namagitan sa amin liban sa pakikipagkaibigang pinasigla ng pagiging magkakababayan .
Sa palagay ko , wala nang iba pa , paniwalaan mo ako .
Naging mangingibig niya ako , nagsulatan kami .
Gusto ko siya dahil alam kong karapat-dapat siya , ngunit ang mga pangyayaring labas sa aming kontrol ang naging hadlang sa kaligayahang itinatangi .
Mabait siya , nasa kanya na ang mga kahangahangang katangiang dapat ay mayroon ang isang dalaga , at naniniwala akong magdudulot siya ng kaligayahan di lamang sa iyo kundi sinumang lalaking karapat-dapat sa kanya ...
Binabati kita , gaya ng pagbati ng isang kaibigan sa kanyang kaibigan .
Maligayang bati !
Bunga ng pampalakas-loob mula sa malalapit na kaibigan , niligawan ni Rizal si Nelly na nagpakita rin ng pagkagiliw sa kanya .
Sa kasamaang-palad , hindi naging masaya ang wakas ng kanilang pag-iibigan .
Hindi tinanggap ang alok na kasal ni Rizal dahil sa dalawang bagay : ( 1 ) hindi pumayag si Rizal na tumiwalag sa Katolisismo para yumakap sa pananampalatayang Protestantismo , gaya ng hiniling ni Nelly , at ( 2 ) ayaw ng ina ni Nelly na maging manugang si Rizal .
Dahil mabuting Protestante , nais talaga ni Nelly Boustead na maging Protestante si Rizal bago sila magpakasal .
Si Rizal na may matatag na paninindigan ay hindi naman sang-ayon dito .
Oo nga 't naging Mason siya ngunit nanatili pa rin siyang tapat sa Katolisismo , ang relihiyon ng kanyang angkan .
Pagkaraan ng ilang taon , habang naninirahan sa Dapitan , bilang desterado , pinatunayan niyang mali ang paratang ni Padre Pablo Pastell hinggil sa pagiging Protestante niya : " Tungkol sa pagiging Protestante ...
Kung alam lamang ng inyong Reverencia ang pinawalan ko dahil sa di ko pagyakap sa Protestantismo , hindi ninyo sasabihin ang ganyang bagay .
Kung wala akong paggalang sa ideyang relihiyoso , kung ang pagtanaw ko sa relihiyon ay isang bagay na magpapadali ng buhay o isang sining na bahagi lamang ng buhay na ito , sa halip na maging mahirap na desterado , ako ngayo 'y mayaman , Malaya , at pinagpipitaganan .
Hindi hangad ng ina ni Nelly , tulad din ng ina ni Leonor Rivera , na itaya ang kaligayahan ng anak sa isang lalaking salat sa mga materyal na bagay , isang manggagamot na walang pasyenteng nagbabayad , isang manunulat na di naman kumikita sa kanyang panulat , at isang repormistang tinutugis ng mga prayle at opisyal ng pamahalaan ng sariling bayan .
Bagaman hindi sila ikinasal , nanatiling mabuting magkaibigan sina Rizal at Nellie .
Nang malaman niyang lilisanin na ni Rizal ang Europa , nagpadala siya ng liham ng pamamaalam na nagsasabing : " Ngayong lilisan ka na , hinahangad ko ang masaya mong paglalakbay , at nawa 'y magtagumpay ka sa iyong mga ginagawa , at higit sa lahat , nawa 'y patnubayan ka ng Diyos at gabayan Niya ang iyong daraanan ng mga biyaya , at nawa 'y matuto kang magsaya sa buhay .
Ang tanging pabaon ko sa iyo ay aking mga dalangin .
" Natapos ang El Filibusterismo sa Biarritz .
Bigo sa pag-ibig , pinagtuunan ni Rizal ang pagsusulat .
Bagaman nililigawan si Nellie at nagpapakaligaya " sa mga gabing sinisilayan ng buwan , " patuloy ang kanyang pagsulat ng ikalawang nobela na sinimulan niya sa Calamba noong 1887 .
Noong Marso 29 , 1891 , sa bisperas ng paglisan niya sa Biarritz papuntang Paris , natapos niya ang manuskrito ng El Filibusterismo .
Sa sulat niya kay Blumentritt nang araw ding iyon , sinabi niya ito .
Natapos ko rin ang aking aklat !
Naku , hindi , hindi ko isinulat dito ang mga idea ko ng paghihiganti sa aking mga kaaway kundi iyon lamang makabubuti sa mga nagdurusa , para sa mga karapatan ng lahing Tagalog , bagaman kayumanggi ang kulay at maaaring di-kagandahan .
Bukas na bukas ay pupunta ako ng Paris , at mula roo 'y di ko na alam kung saan ako patutungo .
Sa Paris at Pabalik sa Brussels .
Gaya ng isinulat niya kay Blumentritt , nagpaalam si Rizal sa mabubuting Boustead ( magulang at mga anak na dalaga ) noong Marso 30 , 1891 , at nagtuloy siya sa Paris sakay ng tren .
Tumuloy siya sa tahanan ng kaibigang si Valentin Ventura sa 4 Rue de Chateaudum .
Mula Paris , sinulatan niya ang kaibigang si Jose Ma .
Basa sa Hong Kong noong Abril 4 , at ipinahayag ang kanyang pagnanais na magpunta sa kolonyang ito ng Britanya para doon na magpatuloy ng panggagamot sa mata ( ophthalmology ) na siyang ikabubuhay niya .
Sa sulat ding ito , hiniling niya kay Basa na padalhan siya ng pambili ng tiket sa barkong magmumulang Europa papuntang Hong Kong .
Sa kalagitnaan ng Abril , 1891 , nagbalik si Rizal sa Brussels , at malugod siyang tinanggap nina Marie at Suzanne Jacoby ( mga may-ari ng tinutuluyan niya ) at , higit sa lahat , ni Petite Suzanne ( ang dalagang Belga na umibig sa kanya .
) Pagbitiw sa Kilusang Propaganda .
Mula nang magbitiw sa pamumuno sa Madrid noong Enero 1891 , dahil na rin sa mga pang-iintriga ng mga naiinggit na kababayan , nagbitiw na si Rizal sa Kilusang Propaganda , o krusada para sa mga reporma .
Ninais na niyang ipalathala ang pangalawa niyang nobela , maging manggagamot , at kalaunan , kapag kumikita na siya , umaasa siyang maging masigasig sa pangangampanya para sa katubusan ng sariling bayan .
Mula Brussels , noong Mayo 1 , 1891 , ipinaalam niya sa mga awtoridad ng Propaganda sa Maynila na ikansela ang buwanan niyang panustos at ilaan ang salapi sa mas mainam na gawain , gaya ng pagpapaaral ng estudyanteng Pilipino sa Europa .
Ang notipikasyon ay kalakip ng kanyang sulat kay G. A.L. Lorena ( sagisag-panulat ni Deodato Arellano ) : Sa kagandahang-loob ni J. A. ; natanggap ko ang iyong liham ng Pebrero 13 na may kalakip na sandaang pisong papel ( P 100 ) na ipinadala sa akin ng Propaganda para sa mga buwan ng Enero at Pebrero .
at nagpapasalamat ako sa inyo .
Nang sa gayon ay maiwasan ang pagpuna sa ganitong bagay , minabuti ko nang magbitiw .
Itataguyod ko ang aking sarili at maghahanapbuhay .
Ang napili kong lugar ay maaaring Pilipinas , Hong Kong , o Japan , dahil ang Europa , para sa akin , ay tila lugar ng mga desterado , at ipinaaalam ko sa Propaganda ang aking intensiyon nang makagawa sila ng kaukulang aksiyon .
Ang halagang P 50 na ipinadadala sa akin buwan-buwan ay makatutulong nang malaki sa pagtustos sa pagpapaaral ng isang lalaking wala sa sitwasyong tulad ko .
Bagaman ang gayong halaga ay sapat na para mabuhay sa isang lugar , gaya ng Europa , hindi ito sapat para sa isang nagnanais na makagampan ng isang gawain at maisagawa ang mga plano niya sa buhay .
Kaya nga hiniling ko sa aking kaibigan na si Basa na padalhan ako ng pondo para sa aking pagbabalik , nang sa gayon ay kumita naman ako nang kaunti .
At kung sa wakas , pagkaraan ng ilang taon ay maging matatag na ang aking katayuang pinansiyal , magiging mas masigasig ako sa pangangampanya , higit pa sa aking ginagawa ngayon .
Huminto si Rizal sa Pagsusulat para sa La Solidaridad .
Kasabay ng pagbibitiw sa Kilusang Propaganda , itinigil na rin ni Rizal ang pagsusulat ng mga artikulo para sa La Solidaridad .
Hinikayat siya ng karamihan ng kanyang mga kaibigan sa Espanya na ipagpatuloy ang pagsusulat para sa makabayang pahayagan dahil napupukaw nito ang atensyon ng maraming bansang Europeo .
Batid ni M.H. del Pilar ang pangangailangan para sa pakikipagkolaborasyon ni Rizal sa Kilusang Propaganda at pahayagang La Solidaridad dahil sa pananamlay ng krusada para sa mga reporma .
Noong Agosto 7 , 1891 , sinulatan niya si Rizal , humingi ng kapatawaran sa anumang ipinaghihinanakit sa kanya ni Rizal , at hinihiling na muli siyang sumulat para sa La Solidaridad .
" Sa madaling salita , " sabi niya sa sulat , " kung anumang hinanakit ang mayroon ka , hinihingi kong ipag-isantabi na natin iyon ; kung inaakala mong ako ang may kasalanan , at ang kasalanang ito ay di mapapatawad , humihingi pa rin ako ng kapatawaran ...
Nais naming muli kang sumulat para rito ; di lamang natin patatatagin ang La Solidaridad , bagkus ay tatalunin natin ang mga pang-iintriga ng mga prayle sa Pilipinas .
" Sa kanya namang sagot sa liham ni Del Pilar , pinabulaanan ni Rizal ang anumang hinanakit niya , at ipinaliwanag niya kung bakit tumigil siya sa pagsusulat para sa La Solidaridad : Ako 'y sadyang nagulat sa iyong liham , sa sinasabi mong mga hinanakit , di pagkakaunawaan , at pagkakasundo , atbp .
Naniniwala akong walang saysay na pag-usapan natin ang isang bagay na hindi naman nangyayari , at kung nagaganap man , dapat sana 'y naglaho na ito sa nakaraan .
Magkatulad tayo kung mag-isip , na kung wala namang kabagay-bagay ay di na dapat nating pag-aksayahan ng panahon .
Sakali mang tumigil na ako ng pagsusulat para sa La Solidaridad , dahil ito sa maraming dahilan .
Una , kailangan ko ng panahon para gawin ang aking aklat ; pangalawa , gusto ko rin namang makapagtrabaho ang ibang Pilipino ; pangatlo , naniniwala akong mahalaga para sa mga partido ang pagkakaisa sa gawain ; at ikaw ang siya nang namumuno at may iba rin naman akong ideya , kaya mabuti pang iwan ko na sa iyo ang pangangasiwa sa patakaran kung paanong nauunawaan mo ito , at ayoko namang makialam .
May dalawang kabutihang maidudulot ito ; magiging kapwa malaya tayo , at mapaiigting ang iyong prestihiyo , na kailangang-kailangan , yaman din lamang na prestihiyo ang kailangan ng ating bansa .
Hindi naman ito nangangahulugang di na ako gagawa at susunod sa kalakaran ng iyong gawain .
Tulad ko 'y isang sundalo , na sa panahon ng pangangailangan , makikita mong una pang lumusob sa hanay ng mga kaaway .
Ngunit hinihingi ko sa Diyos na bigyan ako ng pamamaraan na gawin ito .....
nakikipaglaban ako para sa bansa , ang Pilipinas .
Mga Rebisyon sa Fili para Mailathala .
Sa Brussels , araw-araw na inayos at binago ni Rizal ang mga natapos na manuskrito ng El Filibusterismo ng maihanda na ito para sa pagpapalathala .
Karamihan sa mga rebisyon ay natapos noong Mayo 30 , 1891 .
Sa araw na ito , sinulatan niya si Jose Ma .
Basa : " Malapit nang mailimbag ang aking aklat ; ang unang dalawampung kabanata ay naiwasto na , at maililimbag na , at ginagawan ko na lamang ng bagong kopya ang iba .
Sakaling makatanggap ako mula sa iyo ng kahit magkanong halaga , matatanggap mo ito sa Hulyo .
Mas masigasig ang pagsusulat ko rito kaysa Noli at bagaman hindi kaaya-aya , mas malalim ang kaisipan nito at mas tumpak ....
Sakali namang wala akong matanggap na salapi , maaari bang ikaw na ang humingi sa kanila ng pera para mailathala ang aking aklat ?
Kung di ay lilisanin ko na ang pook na ito at diyan na sa inyo tutuloy .
" Pagkaraan ng dalawang lingo , noong Hunyo 13 , ipinaalam ni Rizal kay Basa : " Nakikipag-usap na ako sa isang imprenta at dahil hindi ko alam kung dito ( Belhika ) o sa Espanya maililimbag ang aklat ko , hindi ko muna ito maipadadala sa iyo .
Sakaling hindi ito dito maililimbag , ipadadala ko ito sa iyo sa susunod kong pagsulat .
Tatlo na lamang kabanata ang aayusin .
Mas mahaba ito kaysa Noli , ang unang bahagi .
Matatapos ito bago maglabing-anim ng buwang ito .
Sakaling may mangyari sa akin , ihahabilin ko ang paglalathala nito kay Antonio Luna , kasama na rito ang mga koreksiyon ...
Kung ang aking Noli ( sic .
Fili Z. ) ay hindi mailathala , sasakay ako ng tren sa susunod na araw na matanggap ko ang iyong liham na may kalakip na salapi ; ngunit kung mailathala ang aking aklat , maghihintay muna akong matapos itong malimbag .
" Kabanata 19 El Filibusterismo Nailathala sa Ghent ( 1891 ) .
Tulad ng lumilipad na palaso , mabilis na lumipas ang mga araw sa Brussels para kay Rizal .
Araw-araw ay abala siya sa pagrerebisa at pagpapaganda sa manuskrito ng El Filibusterismo para maihanda na ito sa pagpapalimbag .
Sinimulan niya ang pagsusulat nito noong Oktubre 1887 habang nagsasanay ng medisina sa Calamba !
Nang sumunod na taon ( 1888 ) , sa London , gumawa siya ng ilang pagbabago sa banghay ( plot ) at iniwasto ang ilang kabanatang naisulat na ?
Sumulat pa siya ng karagdagang kabanata sa Paris at Madrid , at tinapos ang manuskrito sa Biarritz noong Marso 29 , 1891 .
Sa kabuuan , inabot siya ng tatlong taon sa pagsulat ng kanyang ikalawang nobela .
Kasalatan sa Ghent .
Noong Hulyo 5 , 1891 , nilisan ni Rizal ang Brussels para magtungo sa Ghent , isang kilalang siyudad-unibersidad sa Belhika .
Ang mga dahilan niya sa paglipat sa Ghent ay ( 1 ) ang halaga ng pagpapalimbag sa Ghent ay mas mababa kaysa Brussels , at ( 2 ) makaiwas sa panghahalina ni Petite Suzanne .
Sa Ghent , nakatagpo siya ng dalawang kababayan , sina Jose Alejandro ( mula Pampanga ) at Edilberto Evangelista ( mula Maynila ) , na kapwa nag-aaral ng inhenyeria sa kilala sa buong mundo na Unibersidad ng Ghent .
Dahil na rin sa limitadong pondo , nanirahan si Rizal sa bahay na may mababang paupa , at si Jose Alejandro ang kasama niya sa kuwarto .
Naging matipid at masinop sila sa pamumuhay , yaon lamang mga pangunahing pangangailangan ang natutugunan nila .
Para lalo pang makatipid , sila na mismo ang naghahanda ng kanilang agahan sa loob ng kanilang kuwarto .
Pagkaraan ng ilang taon , isinama ni Alejandro , na naging heneral noong Digmaang Amerikano-Pilipino noong 1899 - 1902 at isang inhinyero , sa kanyang talambuhay ang kanilang buhay sa Ghent .
Sa Ghent , nanirahan kami sa isang kuwarto na sapat lamang ang pambayad para sa panunuluyan at agahan .
Tinanong ako ni Rizal : " Magkano ang magiging upa sa kuwarto kung walang agahan ?
" Kinausap ko ang babaing nagpapaupa at sinabi niya sa akin na babawasan niya ang upa kung hindi siya maghahanda ng agahan .
Nagkuwenta si Rizal at naisip niyang mainam kung kami na ang maghahanda ng agahan nang sa gayon ay makatipid kami .
Bumili siya ng tsaa , asukal , alkohol , at isang lata ng biskuwit .
Pagdating sa bahay , binuksan niya ang lata , bilang ang mga biskuwit , at sa pamamagitan ng paghati rito para sa tatlumpung araw ay mayroon na kaming biskuwit para sa bawat agahan .
Sa unang araw , dahil na rin sa pagpapahalaga ko sa sarili , nakontento ako sa aking rasyon .
Ganoon din noong ikalawang araw .
Ngunit noong ikatlong araw , sinabi ko sa kanya na hindi sapat ang aking rasyon .
Sinagot niya ako : " Maaari kang humiram sa rasyon mo para bukas .
" Kaya sa kahihiram ko , naubos ko ang aking rasyon sa loob lamang ng labinlimang araw habang siya ay talagang nagkasya sa kanyang arawang rasyon .
Ang Pagpapalimbag ng El Filibusterismo .
Pagdating niya sa Ghent , naghanap kaagad si Rizal ng isang imprentang makapagbibigay sa kanya ng mababang halaga para sa pagpapalimbag ng kanyang nobela .
Sa wakas , nakakita rin siya ng isang tagapaglathala .
F. MEYER-VAN LOO PRESS , Blg. 66 Kalye Viaanderen na payag na ilimbag ang kanyang aklat nang patingi-tingi ang bayad .
Isinanla niya ang kanyang mga alahas nang sa gayon ay maibigay niya ang mga paunang bayad habang inililimbag ang kanyang nobela .
Samantala , habang nasa imprenta ang aklat , naging desperado si Rizal dahil papaubos na ang kanyang pondo at ang hinihintay niyang pera mula sa mga kaibigan ay hindi pa dumarating .
Nakatanggap na siya ng salapi mula kay Basa at P 200 mula kay Rodriguez Arias mula sa mga sipi ng Sucesos ni Morga na ibinenta sa Maynila .
Ngunit naubos na rin ang pondong ito , at kailangan pa niya ng malaki-laking halaga para may maipambayad sa limbagan .
Sumulat siya kay Basa mula Ghent noong Hulyo 1891 .
Sabi ni Rizal : " Naisanla ko na ang lahat ng aking alahas , naninirahan ako sa mumurahing kuwarto , kumakain lamang ako sa mumurahing restawran , para lamang makapagtipid nang mailathala ko ang aking aklat ; malapit nang mahinto ang paglalathala nito kapag walang perang dumating ...
" Noong Agosto 6 , itinigil ang paglilimbag , gaya ng pangamba ni Rizal , dahil wala na siyang maibayad sa imprenta .
Sa araw na ito , sumulat siya kay Basa sa Hong Kong : " Gaya ng makikita mo sa kalakip na sipi , ang paglilimbag ng ikalawang bahagi ( karugtong ng Noli Z. ) ay mabilis naman , at ako ngayon ay nasa pahina 112 .
Dahil walang perang dumarating at inutangan ko na ang lahat at baon na ako sa utang , ipinatigil ko na ang pagpapalimbag at hinayaang kalahati lamang ng aklat ang natapos .
" 6 Ventura , Tagapagligtas ng Fili .
Ang kalbaryo ni Rizal sa pagpapalimbag ng Noli ay naulit sa pagpapalimbag ng Fili .
Naubos ang kanyang pondo sa Ghent , at ganitong-ganito ang naranasan niya sa Berlin noong taglamig ng 1886 .
Sa panahon ng mapait na karanasang ito , muntik niyang ipalamon sa apoy ang manuskrito ng Fili , gaya ng muntik na niyang gawin sa Noli noong nasa Berlin siya .
" Hindi ko na alam , " sabi ni Rizal kay Basa na may himig ng panghihinayang , " kung hindi darating ang inaasahan kong pera sa susunod na koreo , wala na akong magagawa para sa aklat , at magtatrabaho na lamang ako para mabuhay ang sarili ...
May mga panahong gusto kong sunugin ang manuskrito .
Ngunit naiisip kita , at alam kong maraming mabubuting taong tulad mo , mabubuting taong tunay na nagmamahal sa kanilang bayan .
" Nang mukhang wala nang pag-asa ang lahat , dumating ang tulong mula sa isang di-inaasahan .
Nalaman ni Valentin Ventura ang suliranin ni Rizal at kaagad siyang nagpadala ng kinakailangan nitong pondo .
Dahil sa tulong na pinansiyal na ito , naipagpatuloy ang pagpapalimbag ng Fili .
Nailabas na rin sa Imprenta ang Fili .
Sa wakas , noong Setyembre 18 , 1891 , nailabas na sa imprenta ang El Filibusterismo .
Si Rizal , na ngayo 'y masayang-masaya , ay kaagad na nagpadala sa araw na ito ng dalawang kopya sa Hong Kong isa para kay Basa at ang isa ay para kay Sixto Lopez .
Sa kanyang kaibigan sa Paris , kay Valentin Ventura , na nagbigay sa kanya ng kakailanganing pondo para matapos ang pagpapalimbag sa nobela , ang ibinigay niya ay ang orihinal na manuskrito at isang kopyang nilagdaan niya .
Ipinadala niya ang ilang komplimentaryong kopya kina Blumentritt , Mariano Ponce , G. Lopez Jaena , T. H. Pardo de Tavera , Antonio at Juan Luna , at ibang kaibigan .
Abot-langit ang papuring tinanggap ng nobela mula sa mga Pilipinong nasa ibang bansa at gayundin sa mga nasa Pilipinas .
Ang mga kasapi ng kolonyang Pilipino sa Barcelona ay naglathala pa ng isang papuri sa La Publicidad , isang pahayagan sa Barcelona , na nagsasabing ang estilong orihinal ng nobela ay " maitutulad lamang kay Alexander Dumas " at maaaring maging " modelo at mahalagang yaman sa mga kasalukuyang dekadenteng literatura ng Espanya .
" Isinerye naman ng El Nuevo Regimen , isang pahayagan sa Madrid , ang nobela sa mga isyu nito noong Oktubre , 1891 .
Halos lahat ng sipi ng unang edisyon ( edisyong Ghent ) ng El Filibusterismo ay inilulan sa malalaking kahong dadalhin sa Hong Kong , ngunit halos lahat ng mga kahon ay nakompiska at nawala na ang mga aklat .
Kaya iilan na lamang ang natira , at naging napakataas ng presyo ng mga siping Ghent , at umabot ito ng 400 pesetas bawat kopya .
Inihandog sa Gom-Bur-Za .
Malinaw na sa mahabang panahon ng pag-aaral , paglalakbay , at pagtatrabaho ni Rizal sa mga dayuhang lupain ay hindi niya nalimutan ang kabayanihan nina Padre Gomez , Burgos , at Zamora , na naikuwento sa kanya ni Paciano noong musmos pa lamang siya .
Inihandog niya sa kanila ang El Filibusterismo .
Ito ang nasa kanyang dedikasyon : Sa alaala ng mga paring sina Don Mariano Gomez ( 85 taong gulang ) , Don Jose Burgos ( 30 taong gulang ) , at Don Jacinto Zamora ( 35 taong gulang ) .
Binitay sa Bagumbayan noong ika - 28 ng Pebrero , 1872 .
Ang Simbahan , sa pagtangging pawalan kayo ng dangal , ay nagpasubali ng krimeng ipinaratang sa inyo ; ang Pamahalaan , sa paglalambong ng hiwaga at karimlan sa inyong paglilitis , ay nagbigay dahilan sa paniniwalang may pagkakamali sila sa maselang pagkakataong ito ; at ang buong Pilipinas , sa pagdakila sa inyong alaala at pagkilala sa inyo bilang mga martir , ay hindi kumilala sa inyong pagkakasala .
Kung kaya samakatuwid , ang inyong pagkakasangkot sa Pag-aalsa sa Cavite ay hindi malinaw na napatunayan , at dahil maaaring makabayan kayo o hindi , at maaaring minimithi rin ninyo o hindi ang katarungan at kalayaan , nasa akin ang karapatang ihandog ang aking gawa sa inyo na naging biktima ng kasamaang aking binabaka .
At habang hinihintay natin na maibalik ng Espanya ang mabuti ninyong pangalan , at di na maging pananagutan ang inyong kamatayan , hayaang ang mga pahinang ito ay magsilbing naantalang korona ng mga tuyong dahon sa inyong di-kilalang puntod , at unawain na ang bawat isa na walang malinaw na patunay ngunit nakukuhang dungisan ang inyong alaala ay naghuhugas ng kamay mula sa inyong dugo !
Sa mga kasulatan ng sangkatauhan , liban kay Rizal , wala pang bayani ang nakapagsulat ng ganitong kadakilang pagkilala sa kapwa bayani .
Gayunman , para maituwid ang mga pangkasaysayang ulat , kailangang maiwasto ang mga pagkakamali ni Rizal sa kanyang dedikasyon .
Unang-una , ang pagkamartir nina Gomez , Burgos , at Zamora ay naganap noong Pebrero 17 , 1872 hindi noong ika - 28 .
Pangalawa , si Padre Gomez ay 73 taong gulang hindi 85 , si Padre Burgos ay 35 taong gulang hindi 30 , at si Padre Zamora ay 37 taong gulang hindi 35 .
Ang Manuskrito at ang Aklat .
Ang orihinal na manuskrito ng El Filibusterismo na nasa sulat-kamay ni Rizal ay iniingatan sa Filipiniana Division ng Bureau of Public Libraries sa Maynila .
Binili ito ng Pamahalaang Pilipino kay Valentin Ventura sa halagang P 10,000.00 .
Binubuo ito ng 279 pahina ng mahabang pirasong papel .
Ang mga pagwawasto ng awtor ay makikita sa kabuuan ng manuskrito .
Iilang pahina lamang ang hindi binago ni Rizal .
May dalawang bahagi sa manuskrito na hindi makikita sa inilimbag na aklat .
Ito ang PAUNANG SALITA at ang BABALA .
Hindi ito isinama marahil ay para makabawas sa halaga ng pagpapalimbag .Ang PAUNANG SALITA ay matatagpuan bago ang pahina ng dedikasyon .
Ito ang nakasulat dito : 10Lagi na lamang tayong natatakot sa multo ng pilibusterismo na dahil lamang sa pagsasalaysay ng isang tagapag-alaga ay naging positibo at totoong nilalang , na sa ngalan pa lamang ( sa pagkakait nito ng ating katahimikan ) ay gumagawa na tayo ng napakalaking kathang kuwento nang sa gayon ay hindi makatagpo ang kinakatakutan .
Sa halip na lumisan , harapin natin ito , at nang may kamay na may determinasyon , kahit walang kasanayan , ay tatanggalin natin ang belo nito sa harap ng sangkatauhan nang mailantad ang kabuuan ng kalansay nito .Sakaling makita ito at pagmuni-munihin ng ating bansa at pamahalaan , maaari nating ituring na tayo 'y maligaya , pigilin man nila ang ating kapangahasan .
kahit pa pagbayarin natin ito tulad ng isang mag-aaral ng Sais na nagnanais na tuklasin ang lihim ng isang pari .
( Sa kabilang banda , kung sa harap ng katotohanan .
sa halip na maging mahinahon ay maragdagan pa ang takot at ang pangamba ng isa ay lalo lamang umigting , kung gayon kailangan na silang ipaubaya sa panahong nagtuturong mabuhay , sa kamay ng kamatayan na humahabi ng kapalaran ng mga tao at kanilang pamahalaan sa pamamagitan ng mga pagkakamaling nagagawa nila araw-araw .
) Europa , 1891 Ang May-akdaAng BABALA ay matatagpuan sa kabila ng dedikasyon .
Ito ang sinasabi nito : Sasayangin nila ang kanilang panahon sa pagtuligsa sa aklat na ito sa pamamagitan ng paghawak sa mga walang kuwentang bagay , o silang may ibang kadahilanan , ay magsisikap na tuklasin dito ang mga humigit-kumulang na hayag na katauhan .
Totoo sa kanyang tunguhing ilantad ang sakit , ng pasyente , at sa gayon ay di niya mailihis ang sarili o mailihis ang mambabasa , habang isinasalays ay niya ay pawang katotohanan lamang na kamakailan lamang nangyari at totoong may katuturan , kailangan niyang ibahin ang mga tauhan niya nang hindi naman maging karaniwang larawang matatagpuan ng ilang mambabasa sa unang aklat .
Nagdaraan lamang ang tao sa mundo ngunit ang kanyang mga bisyo ay nananatili , para mapatingkad o maipakita ang mga epekto nito , nagsusumikap ang panulat ng may-akda .Inskripsiyon sa Pahina ng Pamagat .
Ang pahina ng pamagat ng El Filibusterismo ay nagtataglay ng inskripsiyong isinulat ni Ferdinand Blumentritt .
Ang inskripsiyong ito , na hindi matatagpuan sa maraming edisyong salin sa Ingles , ay nagsasaad ng mga sumusunod : Madaling ipagpalagay na ang isang rebelde ( pilibustero ) ay lihim na umaakit sa liga ng mga panatiko ng mga prayle at mga paurong nang sa gayon , wala man sa loob na sumunod sa mga panunulsol , ay dapat nilang panigan at paigtingin ang patakarang sumusunod lamang sa iisang layunin ; ang maipalaganap ang mga kaisipan ng rebelyon sa kabuuang haba at lawak ng lupain , at mahikayat ang bawat Pilipino sa paniniwalang walang katubusan liban sa separasyon mula sa Inang Bayan .Ferdinand BlumentrittBuod ng El Filibusterismo .
Ang nobela ay karugtong ng Noli .
Mas kakaunti ang katatawanan dito , di gaanong idealismo , at di masyadong romantiko , gaya ng Noli Me Tangere .
Mas rebolusyonaryo , at kalunos-lunos ito kaysa unang nobela .Ang pangunahing tauhan ng El Filibusterismo ay isang mayamang alaherong nagngangalang Simoun .
Siya si Crisostomo Ibarra ng Noli , na sa tulong ni Elias ay nakatakas sa mga tumutugis na sundalo sa Laguna de Bay , na nahukay ang ibinaon niyang yaman , at nagtungo sa Cuba kung saan siya yumaman , at nakipagkaibigan sa maraming opisyal na Espanyol .
Pagkaraan ng maraming taon , bumalik siya sa Pilipinas , at ngayo 'y malayang nakakikilos .
Siya ay isang makapangyarihang tao , di dahil sa siya ay mayamang alahero , kundi dahil sa mabuti siyang kaibigan at tagapagpayo ng gobernador-heneral .Sa kanyang panlabas na katauhan , si Simoun ay masasabing kaibigan ng Espanya .
Ngunit sa kaibuturan ng kanyang puso , may lihim siyang pagnanais na maghiganti sa mga awtoridad na Espanyol .
Ang dalawa niyang dakilang mithiin ay ( 1 ) maitakas si Maria Clara sa kumbento ng Santa Clara , at ( 2 ) mapasimulan ang isang rebolusyon laban sa kinamumuhiang among Espanyol .Ang kuwento ng El Filibusterismo ay nagsimula sa luma 't mabilog na barkong Tabo .
Ang barkong ito ay naglalayag nang pasalungat sa agos ng Pasig mula Maynila patungong Laguna de Bay .
Kabilang sa mga pasahero ay sina Simoun , ang mayamang alahero ; Doa Victorina , ang katawa-tawang katutubong babaing maka-Espanyol na papunta ng Laguna para hanapin ang sunud-sunurang asawang si Tiburcio de Espadaa na nilayasan siya ; Paulita Gomez , ang maganda niyang pamangkin ; Ben Zayb ( ngalan ni Ibanez ) , isang mamamahayag na Espanyol na sumusulat ng katawa-tawang artikulo tungkol sa mga Pilipino ; Padre Sibyla , pangalawang rektor ng Unibersidad ng Santo Tomas ; Padre Camorra , kura paroko ng bayan ng Tiani ; Don Custodio , Pilipinong maka-Espanyol na may mataas na posisyon sa pamahalaan ; Padre Salvi , payat na Pransiskanong prayle at dating kura paroko ng San Diego ; Padre Irene , mabuting prayleng kaibigan ng mga estudyanteng Pilipino ; Padre Florentino , retiradong iskolar at makabayang paring Pilipino ; Isagani , makatang pamangkin ni Padre Florentino at kasintahan ni Paulita ; at si Basilio , anak ni Sisa na isang estudyante ng medisina , na ang pag-aaral ng medisina ay tinutustusan ng kanyang patrong si Kapitan Tiyago .Si Simoun , na mayaman at misteryoso , ay malapit na kaibigan at katapatang-loob ng Espanyol na gobernador-heneral .
Dahil sa kanyang malaking impluwensiya sa Malacaang , tinatawag siyang " Kayumangging Kardinal " o " Maitim na Kadakilaan .
" Sa paggamit niya ng kanyang yaman at impluwensiyang politikal , nahikayat niya ang katiwalian sa pamahalaan , naisulong ang panunupil sa taumbayan , at napabilis ang pagkakalugmok ng bansa kung kayat ang taumbayan ay naging desperado at natutong lumaban .
Nagpupuslit siya ng mga armas sa bansa sa tulong ng mayamang Tsinong mangangalakal , si Quiroga , na nag-aambisyong maging konsul ng Tsina sa Maynila .
Ang una niyang pagtatangkang pasimulan ang pag-aalsa ay di natuloy dahil sa huling sandali ay nabalitaan niya ang pagkamatay ni Maria Clara sa kumbento .
Sa kanyang pagdadalamhati , hindi niya naibigay ang kaukulang hudyat sa pagsisimula ng rebelyon .Pagkaraan ng mahabang panahon ng pagkakasakit na dulot ng masaklap na pagkawala ni Maria Clara , naitumpak din ni Simoun ang kanyang balak na pabagsakin ang pamahalaan .
Sa araw ng kasal nina Paulita Gomez at Juanito Pelaez , nag-alay siya ng magandang lampara bilang aginaldo .
Siya lamang at ang katapatang-loob na si Basilio ( anak ni Sisa na sumapi na rin sa puwersang rebolusyonaryo ) ang nakakaalam na kapag umiksi ang mitsa ng lampara ay sasabog ang nitrogliserina , na nakatago sa isang lihim na lalagyan , wawasakin ang buong kabahayang pinagdarausan ng kasal at papatayin ang lahat ng panauhin , kasama na ang gobernador-heneral , mga prayle , at opisyal ng pamahalaan .
Habang nangyayari ito , pasasabugin din ng mga kapanalig ni Simoun ang mga gusali ng pamahalaan sa Maynila .Nang nagsisimula ang kasalan , ang makatang si Isagani , na nabigo kay Paulita dahil sa kanyang mga liberal na kaisipan , ay nakatayo sa labas ng bahay , malungkot na pinanonood ang kasiyahan sa loob .
Sinabihan siya ni Basilio , kanyang kaibigan , na lumayo dahil sasabog na ang inilawang lampara .Nang marinig ang kahila-hilakbot na lihim ng lampara , kaagad na naisip ni Isagani na nasa panganib ang pinakamamahal niyang si Paulita .
Para mailigtas ang buhay nito , pumasok siya sa loob ng bahay , kinuha ang lampara , at mabilis na inihagis sa ilog , at doon ito sumabog .Natuklasan ang planong pag-aalsa .
Si Simoun ay nahuli ng mga sundalo ngunit nakatakas ito .
Malubhang sugatan , at dala-dala ang kanyang kayamanan , nagtungo siya sa bahay ni Padre Florentino na nasa may dalampasigan .Nalaman ng mga awtoridad ang kanyang pagtatago sa bahay ni Padre Florentino .
Sa pamamagitan ng isang liham , ipinaalam ni Tenyente Perez ng mga Guardias Civiles na darating sila ng alas otso ng gabi para dakpin si Simoun .Hindi nadakip si Simoun dahil uminom siya ng lason .
Nang naghihingalo , nangumpisal siya kay Padre Florentino , sinabi niya ang kanyang totoong katauhan , ang paggamit niya sa kanyang yaman para maipaghiganti ang sarili , at ang masama niyang balak na wasakin ang buhay ng kanyang mga kaibigan at kaaway .Mahaba at masakit ang kumpisal ng naghihingalong si Simoun .
Gabi na nang si Padre Florentino , na nagpupunas ng pawis sa kanyang napakunot na kilay , ay tumayo at nagsimulang magmuni-muni .
Kinausap niyang mahinahon ang naghihingalong lalaki : " Papatawarin ka ng Diyos , Seor Simoun .
Batid Niya na tayong lahat ay nagkakasala .
Nakita Niyang ikaw ay nagdurusa , at sa pagtatalaga Niya ng parusa kamatayan ng mga minamahal mo sa buhay na gawa mo rin ang dahilan para sa iyong mga kasalanan , makikita mo ang walang hanggan Niyang awa .
Isa-isa Niyang binigo ang iyong mga piano , ang pinakamagandang piano , una sa pamamagitan ng pagkamatay ni Maria Clara , sumunod ang kakulangan ng paghahanda , pagkaraan sa mga mahiwagang paraan .
Tanggapin natin ang Kanyang kaloob at pasalamatan natin Siya !
" Habang pinagmamasdan niya si Simoun na payapang namatay dahil sa malinis na konsiyensiya at pagkikipag-ayos sa Diyos , ibinulong ito ni Padre Florentino : " Nasaan ang kabataan na maghahandog ng kanilang ginintuang panahon , kanilang pangarap , kanilang sigla para sa kapakanan ng kanilang katutubong lupain ?
Nasaan ang kabataan na buong pusong mag-aalay ng dugo para mahugasan ang labis-labis na kahihiyan , labis-labis na pagkakasala , labis-labis na kasuklam-suklam na Gawain ?
Kailangang walang kapintasan ang biktima nang ang sakripisyo ay tanggapin !
Nasaan kayo , kabataan , na kakatawan sa sigla ng buhay na natitira pa sa aming ugat , ang kadalisayan ng kaisipan na dumumi na ng aming isipan , ang apoy ng sigla na naapula sa aming mga puso !
Hinihintay namin kayo , o kabataan Halina , dahil ba hinintay namin kayo !
" Lumuhod si Padre Florentino at ipinagdasal ang namatay na alahero .
Kinuha niya ang kaban-yaman at itinapon ito sa dagat .
Habang nilalamon ng mga alon ang papalubog na kaban-yaman , muling nagsalita ang pari : " Nawa 'y bantayan ka ng kalikasan na kailaliman , kasama ang mga perlas at korales ng kanyang walang kamatayang dagat .
Nang kapag may banal at dakilang layunin ay kailanganin ka ng tao , ang Diyos na ubod ng talino ang Siya nang kukuha sa iyo sa pusod ng mga alon .
Samantala , diyan ay di mo magagawa ang pighati , di mo mababaluktot ang katarungan , di mo mapapaigting ang kaimbutan !
" May iba pang tauhan sa El Filibusterismo .
Nariyan si Kabesang Tales , na inalisan ng mga prayle rig kanyang lupa sa Tiani gaya ng nangyari sa ama ni Rizal .
Dahil sa kawalan ng pag-asa , siya 'y naging pinuno ng mga bandido at tinawag na Matanglawin .
Huwag lang masaling ni Padre Camorra , nagpakamatay ang anak na babae ni Kabesang Tales , si Huli na kasintahan ni Basilio ( anak ni Sisa ) .
Nariyan din si Macaraig , mayamang estudyante at lider ng mga estudyanteng Pilipino sa kanilang pagkilos tungo sa pagkakaroon ng isang akademyang makapagtuturo sa kanila ng Espanyol .
Nariyan din ang panatikong prayle at propesor na Dominiko , si Padre Millon , na nagtuturo ng pisika sa Unibersidad ng Santo Tomas kahit na walang mga siyentipikong eksperimento .
Isa sa kanyang mga estudyante , si Placido Penitente ng Batangas , ay hindi nasiyahan sa di-mainam na paraan ng pagtuturo sa unibersidad .
At nariyan si Seor Pasta , ang matandang abogadong Pilipino , na tumangging tulungan ang mga estudyanteng Pilipino sa kanilang petisyon sa pamahalaan para sa mga reporma sa edukasyon .Ang iba pang tauhan sa El Filibusterismo ay sina Tandang Selo , lobo ni Huli at ama ni Kabesang Tales ; G. Amerikanong impresaryo na may-ari ng palabas sa perya sa Quiapo na nagpapalabas ng isang Ehiptong mummy ; Sandoval , isang Espanyol na estudyante na sumusuporta sa tunguhin ng mga estudyanteng Pilipino na mapalaganap ang mga araling Espanyol ; Pecson , isa sa mga estudyanteng Pilipinong masigasig na kumikilos para sa pagtuturo ng Espanyol ; Kabesanang Andang , ang ina ni Placido Penitente ; Pepay , ang magandang mananayaw at kalaguyo ni Don Custodio ; Padre Fernandez , mabuting prayleng Dominiko at kaibigan ni Isagani ; Don Timoteo , ama ni Juanito Pelaez ; Tano , anak ni Kabesang Tales at kapatid ni Huli ; at Chichay , ang platerong gumawa ng hikaw na pangkasal ni Paulita Gomez .Gaya ng sa Noli , ang mga tauhan sa El Filibusterismo ay hinango ni Rizal mula sa totoong buhay .
Halimbawa , si Padre Florentino ay si Padre Leoncio Lopez , kaibigan ni Rizal at kura ng Calamba ; Isagani , ang makatang si Vicente [ lustre , Batangueong kaibigan ni Rizal sa Madrid , at Paulita Gomez na nagmamahal kay Isagani ngunit nagpakasal kay Juanito Pelaez ay si Leonor Rivera .
" Noli " at " Fili " Ipinaghambing .
Ang dalawang nobela ni Rizal ay nagkakaiba sa maraming aspeto , bagaman isinulat ng isang awtor at ipinapalagay na tumutukoy sa iisang kuwento , at mayroong magkakaparehong tauhan .
Ang Noli ay isang romantikong nobela ; ito ay " gawa mula sa puso " , isang " aklat na may damdamin " ; may kasariwaan , kulay , katatawanan , kagaanan , at kislap ng talino .Sa kabilang banda , ang Fili ay isang nobelang politikal ; isang " gawa mula sa isip " isang " aklat ng kaisipan " ; nagtataglay ng kapaitan , pagkakasuklam , sakit , karahasan , at kalungkutan .Ang orihinal na intensiyon ni Rizal ay gawing mas mahaba ang Fill kaysa Noli .
Ngunit nang maimprenta , naging mas maiksi ito kaysa Noli .
Mayroon lamang itong 38 kabanata , kumpara sa 64 ng Noli .
Kinakailangang iksian ni Rizal ang Fili dahil sa kakulangan ng pondo .Ang mga kaibigan ni Rizal at mga Rizalista ngayon ay nagkakaiba ng opinyon tungkol sa alin ang mas mahusay na nobela ang Noli o ang Fili .
Ipinapalagay mismo ni Rizal na mas magandang nobela ang Noli kaysa Fili , na umaayon kay M. H. del Pilar na ganito rin ang opinyon .
12 Si Retana , unang Espanyol na sumulat ng talambuhay ni Rizal , ay naniniwala ring mas mahusay ang Noli sa Fili .Gayunman , ang iba kabilang na sina Blumentritt , Graciano Lopez Jaena , at Dr. Rafael Palma ay may opinyon na superyor ang Fili kaysa Noli .
Sa isang sulat niya kay Rizal noong Oktubre 2 , 1891 , sinabi ni Lopez Jaena na " Ang El Filibusterismo ay isang superyor na nobela kaysa sa iyong Noli Me Tangere , lalo na sa marikit nitong istilong pampanitikan , ang magaan at tumpak nitong dialogo , ang klaro nitong gamit ng mga parirala , masigla at elegante , mga malalim na ideya at dakilang kaisipan .
Gayunman , hindi siya sang-ayon na ang Fili ay isang nobelang politikal dahil ang " wakas nito ay hindi karapat-dapat na kasukdulan ( climax ) sa isang napakagandang akda .
" Kaya pinayuhan niya si Rizal na sumulat ng isa pang nobelang magbibigay ng tumpak na solusyon sa suliranin ng bansa nang sa gayon ang " pagdating ng magandang araw ng ating katubusan " ay mapadali .Ang isyu kung alin ang mas superyor na nobela ang Noli o ang Fili ay pang-akademiko lamang .
Pareho itong mainam na nobela mula sa punto-de-vista ng kasaysayan .
Pareho nitong mahusay na inilalarawan ang totoong kondisyon ng Pilipinas at mga Pilipino noong mapanupil na Panahon ng Espanyol ; parehong instrumento ito sa pagmulat ng diwa ng nasyonalismo ng mga Pilipino ; at parehong responsable ito sa paghawan ng daan tungo sa Rebolusyong Pilipino na nagpabagsak sa Espanya .
Alinman sa Fili o ang Noli ay di masasabing mas superyor sa bawat isa .
Gaya ng sinabi ni Mariano Ponce kay Rizal , pagkaraang mabasa ang Fili : " Totoong napakahusay , wala na akong masasabi pa sa iyong aklat liban dito : Totoong maganda ito gaya ng iba mong gawang henyo .
Totoong kakambal ito ng Noli .
" Ang Di-Natapos na Ikatlong Nobela ni Rizal .
Bago pa imungkahi ni Lopez Jaena ang pagsulat ng isa pang nobela , mayroon nang naisip si Rizal na magiging ikatlong nobela .
Noong Setyembre 22 , 1891 , apat na araw pagkaraang lumabas sa imprenta ang Fili , sumulat ito kay Blumentritt : " Iniisip ko ang pagsulat ng ikatlong nobela ko , isang nobelang makabago , ngunit sa pagkakataong ito , hindi ito magiging politikal kundi etika ang magiging pangunahing diwa .
Mas pagtutuunan ko ng pansin ang mga kaugalian ng mga Pilipino , at dalawa lamang Espanyol , ang kura paroko at ang tenyente ng Guardias Civiles ang makikita roon .
Inaasahan kong ito 'y magiging katawa-tawa , mapanudyo , at matalino , ang lumuha at tumawa sa gitna ng mga luha , kung gayo 'y umiyak ng mapait .
" Noong Oktubre 18 , 1891 , sumakay si Rizal ng barkong Melbourne sa Marseilles patungong Hong Kong .
Habang naglalayag ay sinimulan na niya ang ikatlong nobelang isusulat niya sa Tagalog dahil inilalaan niya ito para sa mga mambabasang Tagalog .
Ipinagpatuloy niya ang pagsulat nito hanggang Hong Kong , ngunit sa ilang kadahilanan ay hindi niya ito natapos .Ang di-natapos na ikatlong nobela ay wala pang pamagat .
Mayroon itong 44 pahina ( 33 sentimetro x 21 sentimetro ) na nasa sulat-kamay ni Rizal .
Nasa manuskrito pa lamang ito , at ngayo 'y pinag-iingatan ng Aklatang Pambansa sa Maynila .Ang kuwento ng di-natapos na nobela ay nagsimula sa libing ni Prinsipe Tagulima , anak ni Sultan Zaide ng Ternate , sa Malapad-na-Bato , isang malaking bato sa pampang ng Ilog Pasig .
Noong digmaan sa Moluccas , dinakip ng mga Espanyol at dinala sa Maynila si Sultan Zaide , kasama na ang kanyang mag-anak at kaibigan .
Ang matandang sultan , kasama na ang mga anak niya 't kapanalig , ay pinangakuan ng mabuting trato , ngunit di naman tinupad ng mga Espanyol na hinayaan pa silang isa-isang mamatay .Ang pangunahing tauhan ng nobela ay si Kamandagan , inapo ni Lakandula , ang huling hari ng Tondo .
Lihim siyang nagplano para maibalik ang nawalang kalayaan ng kanyang mga ninuno .
Isang araw , iniligtas niya ang dalawa niyang magandang apong babae , sina Maligaya at Sinagtala , mula sa mapagsamantalang Espanyol -- ang kura at ang encomendero ng Bay , Laguna .Sinabing si Rizal ay masuwerte 't di niya natapos ang nobelang ito dahil magiging sanhi ito ng malaking iskandalo at paghihiganti ng mga Espanyol .Iba pang Di-Natapos na Nobela ni Rizal .
Marami pang nobela si Rizal na di niya natapos .
Isa rito ay pinamagatang Makamisa , nobelang Tagalog .
Isinulat ito sa istilong mapanudyo , at dadalawang kabanata lamang ang natapos .
Ang manuskrito ay binubuo ng 20 pahina , 34.2 sentimetro x 22 sentimetro .Isa pang nobelang sinimulang isulat ni Rizal ay pinamagatang Dapitan .
Hindi rin ito natapos , at nakasulat ito sa Espanyol .
Isinulat ito habang desterado siya sa Dapitan , at inilarawan niya rito ang buhay at kaugalian ng bayan .
Ang manuskrito ay binubuo ng walong pahina , 23 sentimetro x 16 sentimetro .Ang nobela sa Espanyol tungkol sa buhay sa Pili , isang bayan sa Laguna , ay hindi rin natapos .
Ang manuskrito ay binubuo ng 147 pahina , 8 " x 6.5 " , at wala pang titulo .
Kabilang sa mga tauhan dito ay ang mga sumusunod : Padre Agaton , isang prayleng Espanyol ; Kapitan Panchong at Kapitana Barang ; Cecilia , ang maganda nilang anak ; Isagani , kasintahan ni Cecilia ; Kapitan Crispin , kalaban sa politika ni Panchong ; at Dr. Lopez , isang malayang mag-isip .Isa pang di natapos na nobela ni Rizal , wala ring pamagat , ay tungkol kay Cristobal , isang estudyanteng Pilipinong kababalik lamang mula Europa .
Ang manuskrito ay binubuo ng 34 pahina , 81 / 2 " x 61 / 4 " .
Ang mga tauhan ay si Cristobal , na nag-aral ng 12 taon sa Europa ; Amelia , kanyang kasintahan ; Kapitan Ramon , ama ni Cristobal ; isang prayleng Dominiko ; isang prayleng Pransiskano ; at isang tenyenteng Espanyol ng mga Guardias Civiles .Ang simula ng isa pang nobela ay natagpuan sa dalawang kuwademo ang unang kuwaderno ay may 31 pahina , 35.5 sentimetro x 22 sentimetro , at ang ikalawang kuwademo ay may 12 pahina , 22 sentimetro x 17 sentimetro .
Sa pamamagitan ng paggamit sa pagkukuwento ng mga tauhang nasa langit , inilarawan ng awtor ang kalumo-lumong kondisyon ng Pilipinas .
Ang di- natapos na nobela ay nakasulat sa Espanyol , at ang istilong ginamit ay ironiya .Kabanata 20 Siruhano sa Mata sa Hong Kong ( 1891 - 1892 ) .Pagkaraan ng pagkakalathala ng El Filibusterismo , nilisan ni Rizal ang Europa para magtungo sa Hong Kong , kung saan siya nanirahan mula Nobyembre 1891 hanggang Hunyo 1892 .
Ang dahilan niya sa paglisan sa Europa ay ( 1 ) napakahirap na ng buhay sa Europa dahil sa pagkakaiba nila ng pananaw-politikal nina M.H. del Pilar at iba pang Pilipino sa Espanya , ' at ( 2 ) mapalapit sa minamahal niyang Pilipinas at kanyang pamilya .
Bago siya pumunta sa Hong Kong , ipinaalam niya kay Del Pilar na magreretiro na siya sa arenang politikal sa Espanyol nang sa gayon ay mapangalagaan ang pagkakaisa ng mga kababayan , at kahit na magkahiwa-hiwalay sila ng landas , mataas pa rin ang kanyang pagtingin sa kanya .Pamamaalam sa Europa .
Noong Oktubre 3 , 1891 , dalawang linggo pagkaraang mailathala ang Fili , nilisan ni Rizal ang Ghent at nagtungo sa Paris , kung saan siya nanatili ng ilang araw para makapagpaalam sa mga Luna , Pardo de Tavera , Ventura , at iba pang kaibigan .
Sumakay siya ng tren patungong Marseilles , at noong Oktubre 18 , sumakay siya sa barkong Melbourne patungong Hong Kong .
Dala niya noon ang sulat ng rekomendasyon ni Juan Luna para kay Manuel Camus , isang makabayang naninirahan sa Singapore , at 600 sipi ng Fili .Napakaganda ng kanyang biyahe , " parang nasa langit , " sa opinyon ni Rizal .
Sa sulat niya kay Blumentritt noong Oktubre 22 , 1891 , sinabi niya : " Mula nang lumisan kami sa Marseilles , nagkaroon na kami ng ...
napakagandang panahon .
Ang dagat ay kalmante , mapayapang tulad ng kristal , ang kalangitan ay bughaw , ang hangin ay sariwa at nakapagpapalakas .
Totoong isa itong biyaheng parang nasa langit .
" Mayroong mahigit 80 pasaherong nasa primera klase karamihan ay Europeo , kasama na ang dalawang Espanyol na patungong Amoy .
Si Rizal ang nag-iisang Asyano sa mga ito .
Gaya ng dati , pinahanga niya ang mga kasamang pasahero dahil sa kanyang kaalaman sa maraming wika at talino sa pagguhit .
Nakipagkaibigan siya sa maraming misyonero Italyanong Pransiskano , Heswitang Pranses , at isang obispo , si Msgr. Velenteri na lahat ay papuntang Tsina .
Sa isa sa kanila , si Padre Fuchs , isang Tyrolese , nakipaglaro siya ng ahedres .
Ukol sa pari , sinabi ni Rizal sa kanyang sulat kay Blumentritt : " Mabuti siyang tao , isang Padre Damaso na walang pagyayabang at malisya .
" Si Rizal at ang kadalagahang Aleman .
Isang insidente ang nangyari kay Rizal habang sakay ng Melbourne sa kanyang biyahe patungong Hong Kong .
Isang gabi , ang mga pasahero ay nasa silid-kainan at naghahapunan .
Si Rizal , dahil nag-iisang Asyano , ay mag-isa sa kanyang mesa .
Sa tabi niya ay may malaking mesang kinauupuan ng ilang dalagang Aleman na masayang kumakain at pinagkukuwentuhan ang nag-iisang lalaking Asyanong tahimik na kumakain .
Si Rizal , na bihasa sa wikang Aleman , ay naintindihang siya ang pinag-uusapan ng mga dalagang Aleman , ngunit nanahimik lamang siya , hinayaan na lamang ang mga dalaga sa kanilang kuwentuhan .Biglang-bigla umihip ang malakas na hangin at nabuksan ang pinto ng silid-kainan .
Ni isa sa mga kumakain ay walang tumayo para sarhan ang pinto .
Sabi ng isang dalaga sa kanyang mga kasama : " kung ang lalaking ito na nasa ating harapan ay isang maginoo , tatayo siya 't sasarhan ang pinto .
" Nang marinig ito ni Rizal , tahimik siyang tumayo at sinarhan ang pinto , at pagkaraa 'y bumalik sa kanyang upuan .
Nakipag-usap siya sa mga dalagang Aleman sa wikang Aleman .
Siyempre , napahiya ang mga dalagang Aleman , at pagkaraa 'y itinuring nila si Rizal na may paghanga at paggalang dahil kahit na kayumanggi ang kanyang balat ay isa siyang may pinag-aralang maginoo .Pagdating sa Hong Kong .
Dumating si Rizal sa Hong Kong noong Nobyembre 20 , 1891 .
Sinalubong siya ng mga Pilipinong residente , lalo na ng kanyang kaibigang si Jose Ma .
Basa .
Nanirahan siya sa Blg. 5 Kalye D ' Aguilar , Blg. 2 Rednaxola Terrace , kung saan siya nagbukas ng kanyang klinika .Noong Disyembre 1 , 1891 , sinulatan niya ang kanyang mga magulang para humingi ng permisong makauwi .
Nang araw ding iyon , sinulatan siya ng kanyang bayaw , si Manuel T. Hidalgo , at ibinalita ang " deportasyon ng 25 katao sa Calamba , kasama na ang kanyang ama , sina Neneng , Sisa , Lucia , Paciano , at lahat kami .
" Sinabi rin ni Hidalgo na inihahanda niya ang isang liham para sa Reyna Rehente ng Espanya na nagpapaliwanag ng sitwasyon sa Calamba nang sa gayon ay makahingi ng katarungan .
" Kung hindi makikinig ang Reyna , " sabi niya , " susulatan namin ang Reyna Victoria ng Inglatera para humingi ng proteksiyon sa ngalan ng sangkatauhan .
" Inilarawan ng liham ni Hidalgo ang kawalan ng pag-asa at kalungkutan ng pamilya ni Rizal .
Si Rizal na nasa Hong Kong , napakalapit sa Maynila , ay lungkot na lungkot , dahil hindi niya matulungan ang kanyang pamilya at mga kamag-anak .Pagkikitang Muli ng Pamilya sa Hong Kong .
Bago ang Pasko ng 1891 , laking tuwa ni Rizal nang dumating sa Hong Kong ang kanyang ama , kapatid na lalaki , at bayaw na si Silvestre .
Ubaldo .
Di nagtagal , dumating din ang kanyang ina at mga kapatid na babaing sina Lucia , Josefa , at Trinidad .
Ang kanyang ina ay 65 taong gulang na at halos di na makakita .
Nagdusa siya nang labis sa kalupitan at kawalan ng katarungan ng mga Espanyol .
Nang nakaraang taon ( 1890 ) , dinakip siya sa walang kakuwentakuwentang bintang ang hindi paggamit ng kanyang apelyidong " Realonda , " at kahit na matanda at halos bulag na , sapilitan siyang pinalakad ng isang malupit na Espanyol na opisyal ng Guardias Civiles mula Calamba hanggang Santa Cruz ( kabisera ng Laguna ) .
Sa kabutihang palad ang Espanyol na gobernador ng Laguna , na isang magiting na kabalyero , ay naawa sa kanya at pinalaya siya .Ang Pasko ng 1891 sa Hong Kong ay isa sa pinakamasayang pagdiriwang ng Pasko sa buhay ni Rizal .
Sa muling pagkakataon ay masaya silang nagkasama-sama ng kanilang pamilya .Noong Enero 31 , 1892 , sinulatan niya si Blumentritt , inaalala ang masayang buhay sa Hong Kong : " Narito kaming lahat , ang aking mga magulang , mga kapatid , namumuhay nang mapayapa at malayo sa pag-uusig na pinagdurusahan nila sa Pilipinas .
Labis silang nasisiyahan sa pamahalaang Ingles .
" Siruhano sa Mata ( Ophthalmic Surgeon ) sa Hong Kong .
Upang kumita para sa sarili at pamilya , nagsanay ng medisina si Rizal .
Isang Portuges na doctor , si Dr. Lorenzo P. Marques , ang naging kaibigan at tagahanga ni Rizal , ang tumulong sa kanya para magkaroon ng mga kliyente .
Sa pagkilala sa husay ni Rizal bilang siruhano sa mata , ibinigay niya rito ang ilan niyang kaso sa mata .Naging tagumpay at kilalang manggagamot si Rizal sa kolonyang Britanya .
Marami siyang naging pasyente , kabilang na ang mga Ingles , Tsino , Portuges , at Amerikano .
Matagumpay niyang naoperahan ang kaliwang mata ng kanyang ina kaya muli itong nakapagbasa at nakapagsulat .
Bukod sa pagiging espesyalista sa mata , gumagamot din siya ng ibang karamdaman .
Sa kanyang sulat kay Blumentritt noong Enero 31 , 1892 , sinabi niya : " Narito ako 't nanggagamot at marami akong ...
dito 'y maraming may sakit ng trangkaso dahil sa epidemya .
Sa pagbabasa ng pahayagan , nabatid kong ang sakit na ito ay isa na ring epidemya sa Europa .
Idinadalangin kong ikaw at ang iyong pamilya ay hindi mahawa .
Sa aming tahanan , ang aking ina , bayaw , at isa sa mga kapatid na babae ay may Bakit .
Salamat sa Diyos , ligtas na sila .
" Ilan sa mga kaibigan ni Rizal na nasa Europa ay nagbigay sa kanya ng suportang moral at materyal sa kanyang panggagamot sa Hong Kong .
Mula sa Biarritz , sinulatan siya ni G. Boustead , ama ni Nellie , noong Marso 21 , 1892 .
Pinupuri siya sa kanyang propesyon sa medisina .
Mula naman Paris , nagpadala ng pagbati si Dr. Ariston Bautista Lin , kalakip ang isang aklat , ang Diagnostic Pathology ni Dr. H. Virchow , at isa pang aklat , ang Traite Diagnostique ni Mesnichock .
Nag-alay din ng tulong si Don Antonio Vergel de Dios , mula rin Paris , sa pagbili ng mga aklat sa medisina at instrumento sa panggagamot na maaaring kailanganin ni Rizal .Taglay ni Rizal ang magagandang katangian ng isang dakilang siruhano sa mata .
Kung inilaan niya ang kanyang buhay sa larangang ito , maaari siyang maging isa sa mga kilalang optalmolohista ng Asya .
' Ika nga ni Dr. Geminiano de Ocampo , kilalang optalmolohistang Pilipino : 11Nasa kanya ( kay Rizal ) ang lahat ng katangian ng isang ideal na siruhano sa mata matalas at mapanuring pag-iisip , magaan at malikhaing kamay ng isang pintor , katapangan at pagiging kalmante , malawak at malalim na kaalaman sa medisina at optalmolohiya , at siya 'y nagsanay mula sa mahuhusay na siruhano sa mata .Proyekto sa Kolonisasyon ng Borneo .
Dahil malabo ang hinaharap ng mga taga-Calamba sa ilalim ng mapanupil na pamumuno ni Gobernador Valeriano Weyler , naisip ni Rizal na magtatag ng isang kolonyang Pilipino sa North Borneo ( Sabah ) .
Balak niyang patirahan sa mayamang kolonyang ito ng Britanya ang mga pamilyang Pilipinong inalisan ng lupa .
Dito sila magbabagong buhay at magtatatag ng " Bagong Calamba .
" 12Noong Marso 7 , 1892 , nagtungo siya sa Sandakan lulan ng barkong Menon para makipag-usap sa mga awtoridad na Ingles hinggil sa pagtatatag ng isang kolonyang Pilipino .
Tiningnan niya ang lupain sa Ilog Bengkoka sa Lawa ng Maradu na siyang inaalok ng British North Borneo Company .
Tagumpay naman ang kanyang misyon .
Pumayag ang mga awtoridad na Ingles sa Borneo na bigyan ang mga Pilipino ng 100,000 ektaryang lupa , isang magandang daungan , at mabuting pamahalaan sa loob ng 999 taon lahat ng ito 'y walang kapalit na upa .
Noong Abril 20 , nakabalik na si Rizal sa Hong Kong .Ang proyekto sa kolonisasyon ng Borneo ay sinang-ayunan naman ng mga kaibigan ni Rizal sa Europa sina Juan at Antonio Luna , Lopez Jaena , Blumentritt , Dr. Bautista Lin , atbp .
Ipinahayag ni Lopez Jaena ang kanyang pagnanais na sumama sa kolonya .
Sa sulat niya kay Rizal noong Mayo 26 , 1892 , sinabi niya : " Labis ang aking pagnanais na sumama sa inyo .
Ipaglaan mo ako ng kapirasong lupa riyan ( sa Borneo ) nang makapagtanim naman ako ng tubo .
Pupunta ako riyan ...
ilalaan ko ang aking panahon sa pagtatanim ng tubo at paggawa ng asukal .
Padalhan mo ako ng iba pang detalye .
" 14Isa sa mga bayaw ni Rizal , si Hidalgo , ang matapang na Batangueo , ang tumutol sa proyektong kolonisasyon .
" Ang ideyang ito tungkol sa Borneo , " sabi niya kay Rizal , " ay hindi mabuti .
Bakit natin lilisanin ang Pilipinas , ang maganda nating bansa ?
Bukod dito , ano ang sasabihin ng mga kababayan natin ?
Bakit pa tayo nagsasakripisyo ?
Bakit tayo maninirahan sa dayuhang lupain nang hindi natin nauubos ang lahat ng paraan para mapabuti ang kapakanan ng bansang nag-aruga sa atin mula pagkasilang ?
Sabihin mo nga sa akin !
" May mga bagong kalakaran ng mga pangyayari sa Pilipinas ang nagbigay kay Rizal ng ibayong pag-asa para matupad ang kanyang proyekto sa Borneo .
Ang kinaiinisang si Weyler na tinaguriang " Mangangatay " ng mga Cuban ay ipinaalis na sa kanyang panunungkulan bilang gobernador .
Ipinahayag ng bagong luklok na gobernador-heneral , si Eulogio Despujol , ang Conde ng Caspe , ang isang mainam na programang pampamahalaan .Sa paniniwalang si Gobernador Despujol ay tapat sa magaganda niyang pangako , nagpadala si Rizal ng isang liham ng pagbati at ipinaalam niya rito ang kanyang kooperasyon .
Ang gobernador heneral , na lumabag sa payak na batas ng kagandahang-asal , ay di man lamang ipinaalam kay Rizal na natanggap niya ang liham nito .Pagkaraang maghintay ng tatlong buwan para sa sagot sa una niyang liham ( Disyembre 23 , 1891 ) , muling sumulat si Rizal noong Marso 21 , 1892 , at ibinigay ito sa kapitan ng barko para makasigurong makararating ito kay Gobernador Despujol .
Sa kanyang ikalawang liham , hiniling niya sa gobernador-heneral na payagan ang mga walang lupang Pilipino na maitatag ang kanilang pamumuhay sa Borneo .Muli 'y di man lamang sinagot ni Despujol ang liham ni Rizal .
Sa halip , ipinaalam niya sa Espanyol na konsul-heneral sa Hong Kong na sabihin kay Rizal na hindi siya sang-ayon sa imigrasyon ng mga Pilipino sa Borneo , sinasabi pa niyang " kulang sa mga manggagawa ang Pilipinas " at " hindi makabayang gawi ang magtungo sa dayuhang lupain para doon magbungkal .
" Pagsusulat sa Hong Kong .
Sa kabila ng mga gawain niya bilang manggagamot at sa proyektong kolonisasyon sa Borneo , nagpatuloy pa rin si Rizal sa kanyang pagsusulat .Isinulat niya ang " Ang Mga Karapatan Nang Tao , " na satin sa Tagalog ng " The Rights of Man " na ipiniroklama sa Rebolusyong Pranses noong 1789 .
Nang panahon ding iyon ( 1891 ) , isinulat niya ang " A la Nacion Espanola " ( Para sa Nasyong Espanyol ) , na isang pagsamo sa Espanya na iwasto ang kamaliang ginawa sa mga kasama ( nangungupahan ng lupa ) sa Calamba .
Isa pang proklamasyon , pinamagatang " Sa Mga Kababayan , " ay isinulat noong Disyembre , 1891 na nagpapaliwanag ng kalagayang agraryo sa Calamba .Nagpadala rin si Rizal ng mga artikulo niya sa arawang pahayagang The Hong Kong Telegraph , na ang patnugot , si G. Frazier Smith , ay kanyang kaibigan .
Mga sipi ng pahayagang ito ay nakararating din sa Pilipinas kaya nababasa rin ng mga Pilipino ang mga isinulat ni Rizal .
Natuklasan ng mga Espanyol ang pagkalat na ito ng mga ideya ni Rizal kaya kaagad nilang ipinagbawal ang pahayagan ng Hong Kong .Noong Marso 2 , 1892 , sinulat ni Rizal ang " Una Visita a la Victoria Gaol " ( Isang Pagbisita sa Kulungang Victoria ) , isang paglalahad tungkol sa una niyang pagdalaw sa kolonyal na bilangguan ng Hong Kong .
Sa artikulong ito , naipakita niya ang kalupitan ng sistemang pambilangguan ng Espanya sa makabago at makataong sistemang pambilangguan ng mga Ingles .Para naman maipaliwanag ang kanyang proyektong kolonisasyon sa Borneo , isinulat niya sa Pranses ang artikulong " Colonisation du British North Borneo , par de Families de Iles Philippines " ( Kolonisasyon ng British North Borneo ng mga Pamilya mula sa mga Isla ng Pilipinas ) .
Mas naipaliwanag niya ang ideyang ito sa isa pang artikulong sa Espanyol , " Proyecto de Colonizacion del British North Borneo por los Filipinos " ( Proyekto ng Kolonisasyon ng British North Borneo ng mga Pilipino .
) Noong Hunyo , 1892 , sinulat niya ang " La Mano Roja " ( Ang Pulang Kamay ) na nailathala sa malapad na papel sa Hong Kong .
Itinakwil niya rito ang madalas na pagsasadya ng sunog sa Maynila .Ang pinakamahalagang naisulat ni Rizal sa Hong Kong ay ang Konstitusyon ng La Liga Filipina , na nailathala sa Hong Kong noong 1892 .
Para malinlang ang mga awtoridad na Espanyol , naglagay ng maling impormasyon sa mga sipi .
Sinabi ritong ang mga ito ay inilimbag ng LONDON PRINTING PRESS , No. 25 , Kalye Khulug , London .
Ang ideya ng pagtatatag ng La Liga Filipina , isang asosasyon ng mga makabayang Pilipino para sa mga layuning pansibiko , ay orihinal na konsepto ni Jose Ma .
Basa , ngunit si Rizal ang sumulat ng konstitusyon nito at nagtatag nito .
Ang mga sipi ng inilathalang konstitusyon ng La Liga ay ipinadala ni Rizal kay Domingo Franco , ang kaibigan niya sa Maynila .Desisyong Bumalik sa Maynila .
Noong Mayo 1892 , nakapagpasya si Rizal na bumalik sa Maynila .
Ang desisyong ito ay nangyari dahil sa mga sumusunod : ( 1 ) makipag-usap kay Gobernador Despujol tungkol sa kanyang proyektong kolonisasyon ng Borneo ; ( 2 ) maitatag ang La Liga Filipina sa Maynila ; at ( 3 ) mapatunayang nagkakamali si Eduardo de Lete na nasa Madrid na tumuligsa sa kanya at sinabing siya ( si Rizal ) , na komportable at ligtas na naninirahan sa Hong Kong , ay nag-abandona na ng kanyang ipinaglalaban para sa bayan .
Inilarawan ng pagtuligsa ni Lete , na nailathala sa La Solidaridad noong Abril 15 , 1892 , na si Rizal ay isang duwag , makasarili , at oportunista isang makabayan lamang sa salita .
Matigas na itinanggi ito ni Rizal kay Del Pilar , patnugot ng La Solidaridad , at sinabi niya : " Naniniwala ako na naging padalus-dalos si Lete sa pagsulat ng artikulo , at ikaw ma 'y gayundin sa paglathala ng naturang artikulo .
Kaibigan o kaaway , sakaling nasaktan ako ng artikulo , mas naapektuhan nito ang interes ng Pilipinas .
Sinong makapagsasabi kung iyon nga ay para sa ikabubuti ng mas marami ?
Nagising na ako , at pagkaraan ng matagal na pananahimik , babalik muli ako sa larangan ...
pasisiglahin kong muli ang Propaganda at patatatagin ang Liga .
" 18Kay Ponce , sinabi ni Rizal noong Mayo 23 , 1892 : " Nalulungkot ako na pinayagan ni Del Pilar na mailathala ang artikulo dahil maaari lamang itong maging dahilan ng pagkakaroon ng pagkakahiwa-hiwalay ng marami sa atin .
Naniniwala akong maaari tayong magkaroon ng di-pagkakaunawaan at personal na pagkakaiba sa ating sarili , nang hindi natin ito naipapakita sa publiko ...
Sa ganang akin ...
lagi naman akong bukas sa pagtanggap ng mga pagpuna nang mapabuti ang mga bagay na kailangan pang mapagbuti .
" 19Mga Huling Liham sa Hong Kong .
Hindi sang-ayon ang mga kamag-anak at kaibigan ni Rizal sa kanyang pasyang umuwi dahil tulad nito 'y pag-aakit sa leon sa loob ng kulungan nito .
Lumuluhang binalaan siya ng kanyang kapatid na babaing si Trinidad " dito 'y papatayin ka nila .
" Ngunit kahit kamatayan ay hindi naging hadlang sa pasya ni Rizal .
Noong Hunyo 19 , 1892 , idinaos niya ang kanyang ika - 31 na kaarawan sa Hong Kong .
Noo 'y may pangitain na siya ng kanyang kamatayan dahil nang sumunod na araw , Hunyo 20 , sumulat siya ng dalawang liham at mahigpit niyang ipinagbilin na " bubuksan lamang ito pagkaraan niyang mamatay .
" Ang mga ito 'y ibinigay niya sa kanyang kaibigang si Dr. Marques para ingatan .
Sa mga pahina ng kasaysayan , wala pang liham na halos pumantay sa pagkakasulat gaya ng mga liham na ito ni Rizal , na masasabing testamentong politikal niya .Ang unang liham ay para SA AKING MGA MAGULANG , MGA KAPATID , AT MGA KAIBIGAN : Ang pagmamahal kong ipinahahayag sa inyo ang nagmungkahi ng hakbang na ito , at tanging panahon lamang ang makapagsasabi kung ito ay makatwiran o hindi .
Ang magiging resulta nito ang maghuhusga ng mga bagay-bagay ayon sa mga kahihinatnan nito ; ngunit maging pabor o hindi pabor ang maging resulta , kailangang malaman na ang tungkulin ang nag-udyok sa akin , kaya kung ako 'y mamamatay dahil dito ay walang bagay sa akin .Napagtanto ko ang mga pagdurusang naidulot ko sa inyo ngunit hindi ko ito pinagsisisihan .
At kung kailangang magsimula akong muli ay muli ko ring gagawin ito dahil ang mga ginawa ko ay pagtupad lamang sa aking tungkulin .
Masaya kong haharapin ang panganib , di dahil pagtubos sa aking mga maling gawi na sa palagay ko 'y wala naman , ngunit gagawin ko ito bilang pagtupad sa aking Gawain , at sa gayon , ako mismo ay maging ehemplo ng mga itinuturo ko .Ang isang tao ay kailangang mamatay para sa kanyang tungkulin at mga prinsipyo .
Pinaninindigan ko ang bawat kaisipan na itinataguyod ko para sa kalagayan at kinabukasan ng ating bansa , at kusang-loob akong mamamatay para rito , at mas mamatamisin kong magsakripisyo para makamtan ang katarungan at kapayapaan para sa inyo .Malugod kong itataya ang aking buhay para iligtas ang maraming walang-sala maraming pamangkin , maraming anak ng mga kaibigan , at mga anak ng mga di ko kaibigan na nagdurusa dahil sa akin .
Mo nga ba ako ?
Isang binata , walang pamilya at masasabing walang alam sa buhay .
Marami na akong kabiguan at ang aking hinaharap ay madilim , at magiging madilim kung ang flaw ay di magsisindi sa bukangliwayway ng aking lupang tinubuan .
Sa kabilang dako , maraming tao , na puno ng pagasa at ambisyon , ang maaaring lumigaya kung ako ay mamamatay , at inaasahan kong ang aking mga kaaway ay titigil na sa pag-usig sa maraming walang-sala .
Sa isang punto , may katwiran ang kanilang pagkasuklam sa akin , at sa aking mga magulang at kamag-anak .Sakaling hindi ako kasihan ng kapalaran , unawain ninyong mamamatay ako nang maligaya dahil ang aking kamatayan ay magiging wakas ng lahat ng inyong suliranin .
Bumalik kayo sa ating bansa at nawa 'y maging maligaya kayo roon .Hanggang sa huling sandali ng aking buhay ay nasa isip ko kayo at idinadalangin ko ang inyong magandang kinabukasan at kaligayahan .Ang ikalawang sulat ay PARA SA MGA PILIPINO : Ang hakbang na aking gagawin ay walang pagaalinlangang mapanganib , at hindi na kailangan pang sabihing pinag- isipan ko ito ng matagal .
Nauunawaan ko na halos bawat isa ay tutol dito ; ngunit alam kong wala sa inyo ang nakauunawa sa kung ano ang nasa puso ko .
Hindi ako maaaring mabuhay nang nakikita ang napakaraming nagdurusa sanhi ng pag-uusig nila sa akin ; hindi ko matiis na makita ang aking mga kapatid na babae at kanilang mga kamag-anak na inuusig na parang mga salarin .
Gugustuhin ko pa ang kamatayan at maligayang ipauubaya ang buhay para mapalaya ang maraming walang-sala mula sa di-makatwirang pag-uusig .Kinikilala ko ang katotohanang ang hinaharap ng ating bansa ay umiinog kahit paano sa akin , nasa oras ng aking kamatayan , marami ang magbubunyi , kaya nga ngayon pa lamang ay marami na ang naghahangad ng aking pagbagsak .
Ngunit ano ngayon ito ?
Higit sa lahat ay nangingibabaw ang aking tungkulin .
May mga obligasyon ako sa mga pamilyang nagdurusa , sa aking mga magulang na sa tuwing pagmamasdan ko 'y nagdurugo ang aking puso ; alam kong ako lamang , sa pamamagitan ng aking kamatayan , ang magpapaligaya sa kanila , makapagbabalik sa kanila sa tinubuang lupa para mapayapang mabuhay doon .
Ako na lamang ang sa aking mga magulang , ngunit ang ating bansa ay maraming anak na maaaring pumalit sa akin at maaaring may mahusay gumawa kaysa sa akin .Bukod dito , nais kong ipakita sa mga nagdaramot ng pagmamahal sa bayan na alam natin kung paano ang mamatay para sa tungkulin at mga prinsipyo .
Anong halaga ng kamatayan , kung mamamatay para sa minamahal , para sa lupang tinubuan at mga minamahal na mamamayan ?
Kung iisipin kong ako ang tanging mapagkukunan ng katuparan ng isang patakaran ng pag-unlad sa Pilipinas at kumbinsido akong ang aking mga kababayan ay makikinabang sa aking mga serbisyo , hindi ako magaalinlangan sa hakbang na ito ; ngunit marami ang maaaring pumalit sa akin , na makapagbibigay ng aking mga serbisyong hindi magagamit , at ako 'y maiwang wala ng gawain .Lagi kong minamahal ang ating malungkot na bayan , at nasisiguro kong magpapatuloy ang aking pagmamahal hanggang sa aking huling sandali , sakaling may mga taong mapatunayang di-makatwiran sa akin .
Ang aking karera , aking buhay , aking kaligayahan lahat ng ito ay isinakripisyo ko para sa pagmamahal dito .
Anuman ang aking kapalaran , mamamatay ako nang binabasbasan ito at naghahangad ng bukangliwayway ng katubusan nito .Noong Hunyo 21 , 1892 , sa Hong Kong , muling sumulat si Rizal kay Gobernador Despujol , na ikatlo na niyang liham sa walang pitagang punong tagapagpaganap na Espanyol .
Sa sulat na ito , ipinaalam niya sa gobernador-heneral ang pagbabalik niya sa Maynila at pagpapailalim niya sa proteksiyon ng pamahalaang Espanyol .Nang araw ding iyon ( Hunyo 21 ) , nilisan ni Rizal at ang kanyang kapatid na si Lucia , halo ni Herbosa , ang Hong Kong para Maynila .
Dala nila ang isang espesyal na pasaporte o " permiso " na ibinigay ng Espanyol na konsul-heneral sa Hong Kong .Bumagsak si Rizal sa Bitag ng mga Espanyol .
Pagkaraang-pagkaraan ng paglisan ni Rizal sa Hong Kong , ang konsul-heneral , ang nagbigay ng garantiya ng pamahalaan ng kanyang kaligtasan , ay nagpadala ng kable kay Gobernador Despujol na ang biktima ay " nasa bitag na .
" 24 Nang araw ding iyon ( Hunyo 21 , 1892 ) , isang lihim na kasong " laban sa relihiyon at laban sa bayan " ang inihabla sa Maynila laban kay Rizal at kanyang mga kapanalig .Ipinag-utos din ng mapanlinlang na si Despujol sa kanyang kalihim , si Luis de la Tone , na alamin kung si Rizal ay isa nang naturalisadong mamamayang Aleman , gaya ng bali-balita , ng sa gayon ay makagawa sila ng mabigat na hakbang laban sa isang tao " na nasa ilalim ng proteksiyon ng isang malakas na bansa .
" Samantala , mapayapang tinatawid ni Rizal at kanyang kapatid ang dagat Tsina .
Wala silang kaalam-alam sa panlilinlang ng mga Espanyol .Kabanata 21 Ang Pangalawang Pag-uwi at ang La Liga Filipina .Ang matapang na pagbabalik ni Rizal sa Maynila noong Hunyo 1892 ay ang pangalawa niyang pag-uwi , ang una niyang pag-uwi mula sa pangingibang-bayan ay noong Agosto 1887 .
Ito ang nagmarka ng muli niyang mapanganib na kampanya para sa mga reporma .
Matatag ang kanyang paniniwalang ang pakikipaglaban para sa kalayaan ng Pilipinas ay pumasok sa bagong antas ; kailangan na itong ipaglaban mismo sa Pilipinas , hindi sa Espanya .
" Ang labanan ay nasa Pilipinas , " sabi niya sa mga kababayang nasa Europa , " Doon tayo dapat na magtagpo ...
Doon tayo magtutulungan , doon tayo sama-samang magdurusa o magtatagumpay .
" ' Pagkaraan ng dalawang buwan , noong Disyembre 31 , 1891 , ipinagdiinan niya ang ganitong paniniwala sa isang liham kay Blumentritt , " Ako 'y naniniwalang ang La Solidaridad ay hindi na ang lugar na siyang labanan ; ngayon ay isa na itong bagong pakikipaglaban ...
ang labanan ay wala na sa Madrid .
" Sa kanyang pag-uwi upang magbigay-daan sa isang kilusang repormista , tulad niya ay si Daniel ng Bibliya na makikipagsagupaan sa leong Espanyol sa sarili nitong kulungan .Pagdating sa Pilipinas , Kasama ang Kanyang Kapatid na Babae .
Noong tanghali ng Hunyo 26 , 1892 , dumating sa Maynila si Rizal , kasama ang kanyang balong kapatid na si Lucia ( maybahay ng yumaong Mariano Herbosa ) .
Metikuloso sa pagtatala sa kanyang talaarawan , inilarawan ni Rizal ang pangalawa niyang pag-uwi sa Pilipinas : Dumating ako sa Maynila noong Hunyo 26 , 1892 , Linggo , ika - 12 ng tanghali .
Sinalubong kami ng maraming karabino na pinamumunuan ng isang komandante .
Mayroon ding isang kapitan at isang sarhento ng Veteranos Guardias Civiles .
Bumaba akong dala ang aking mga bagahe at siniyasat nila ako sa bahay-adwana .
Mula doon , nagtungo ako sa Hotel de Oriente kung saan ako umupa ng isang kuwarto , Blg. 22 , na nakaharap sa simbahan ng Binondo .
" Nang hapong iyon , mga alas kuwatro , nagtungo siya sa Malacaang para kausapin ang Espanyol na gobernador-heneral na si Eulogio Despujol , Konde ng Caspe .
4 Sinabihan siyang bumalik sa gabi ring iyon , mga alas siyete .
Sa ganap na alas siyete ng gabi ay nagbalik si Rizal sa Malacaang at nagkaroon siya ng pagkakataong makausap si Gobernador Heneral Despujol , na pumayag na patawarin ang kanyang ama ngunit hindi ang ibang miyembro ng kanyang pamilya , at sinabihan siyang magbalik sa Miyerkules ( Hunyo 29 ) .Pagkaraan ng maikli niyang pakikipanayam sa gobernador heneral , binisita niya ang mga kapatid na babaeng nasa lungsod una si Narcisa ( Sisa , asawa ni Antonio Lopez ) at pagkaraa 'y si Neneng ( Saturnina , asawa ni Manuel T. Hidalgo ) .Pagbibisita sa mga Kaibigan sa Gitnang Luzon .
Alas sais ng gabi ng sumunod na araw ( Hunyo 27 ) , lumulan si Rizal sa isang tren sa Estasyon ng Tutuban at binisita niya ang mga kaibigan sa Malolos ( Bulacan ) , San Fernando ( Pampanga ) , Tarlac ( Tarlac ) , at Bacolor ( Pampanga ) .
Mainit siyang sinalubong at inasikaso sa mga tahanan ng kanyang mga kaibigan .
Ang mga kaibigang ito ay mabubuting makabayan , na nakikiisa at nakikisimpatiya sa krusadang repormista , at kinuha niya ang oportunidad na batiin sila nang personal at matalakay sa kanila ang mga suliraning bumabagabag sa mga kababayan .Sakay pa rin ng tren ay bumalik si Rizal sa Maynila nang sumunod na araw , Hunyo 28 , alas singko ng hapon .
Alam man niya o hindi , sinusubaybayan na ng mga espiya ng pamahalaan ang bawat ikinikilos niya .
Ang mga bahay na binisita niya ay sinalakay ng mga Guardias Civiles at sinamsam ang mga sipi ng Noli at Fili at iba pang " subersibong " babasahin .Iba pang Pakikipanayam kay Despujol .
Pagkaraang bisitahin ang mga kaibigan sa Gitnang Luzon , nagkaroon pa ng ibang pakikipanayam si Rizal kay Gobemador Heneral Despujol .
Ang mga panayam na ito ay naitala sa kanyang talaarawan .
Noong Miyerkules ( Hunyo 29 Z ) , 7 : 30 , nakipagkita ako sa Kanyang Kataas-taasan .
Hindi ako nagtagumpay sa pakiusap na alisin na ang kaparusahang pagpapatapon , ngunit binigyan niya ako ng pag-asa kaugnay sa kalagayan ng aking mga kapatid na babae .
Dahil pista ni San Pedro at San Pablo , ang aming panayam ay natapos ng 9 : 15 .
Babalik ako kinabukasan ng 7 : 30 .Nang sumunod na araw , Huwebes ( Hunyo 30 ) , pinag-usapan namin ang tungkol sa Borneo .
Hindi sang-ayon dito ang heneral , matigas ang kanyang pagtutol .
Sinabihan niya akong bumalik sa Linggo .Noong Linggo ( Hulyo 3 Z. ) bumalik ako .
Pinagusapan namin ang iba 't ibang bagay at pinasalamatan ko siya sa pag-aalis ng kaparusahang pagpapatapon sa aking mga kapatid na babae .
Sinabi ko rin sa kanya na ang aking ama at kapatid na lalaki ay darating lulan ng unang barko .
Tinanong niya ako kung gusto kong magpunta sa Hong Kong .
Sinabi ko , " oo " .
Pinabalik niya ako sa Miyerkules .Pagtatatag ng La Liga Filipina .
Noong gabi ng Linggo , Hulyo 3 , 1892 , pagkaraan ng pakikipanayam niya noong umaga kay Gobemador Heneral Despujol , dumalo si Rizal sa isang pulong ng mga makabayan sa tahanan ng mestisong Tsino-Pilipinong si Doroteo Ongjunco sa Kalye Ylaya , Tondo , Maynila .
Naroon din sa pulong na iyon sina Pedro Serrano Laktaw ( Panday Pira ) , isang Mason at guro ; Domingo Franco ( Felipe Leal ) , isang Mason at tagapagbantay ng isang tindahan ng tabako ; Jose A. Ramos ( Socorro ) , engrabador , tagapaglimbag , at may-ari ng Bazar Gran Britaa , at unang Worshipful Master ng Nilad , ang unang sangay ng Mason sa Pilipinas ; Ambrosio Salvador , gobernadorsilyo ng Quiapo at isa ring Mason ; Bonifacio Arevalo ( Harem ) , dentista at Mason ; Deodato Arellano , bayaw ni M.H. del Pilar at sibilyang empleyado ng sandatahang-lakas ; Ambrosio Flores ( Musa ) , retiradong tenyente ng impanteriya ; Agustin de la Rosa , tenedor-de-libro at Mason ; Moises Salvador ( Araw ) , kontratista at Mason ; Luis Villareal , sastre at Mason ; Faustino Villaruel ( flaw ) , parmasiyutiko at Mason ; Mariano Crisostomo , maylupa ; Numeriano Adriano ( Ipil ) , notaryo at Mason ; Estanislao Legaspi , artisano at Mason ; Teodoro Plata , eskribano at Mason ; Andres Bonifacio , bodegero ; Apolinario Mabini ( Katabay ) , abogado at Mason ; at Juan Zulueta , mandudula , makata , at empleyado ng gobyerno .Ipinaliwanag ni Rizal ang mga layunin ng La Liga Filipina , isang ligang sibiko ng mga Pilipino , na nilalayon niyang itatag at ang mga papel na gagampanan nito sa panlipunan at pangekonomiyang buhay ng taumbayan .
Ipinakita niya ang Konstitusyon ng Liga na isinulat niya sa Hong Kong at tinalakay niya ang mga probisyon nito .
Lubos na napahanga rito ang mga makabayan at sinang-ayunan nila ang pagtatatag ng Liga .Ang inihalal na pamunuan ng bagong liga ay binubuo ng mga sumusunod : Ambrosio Salvador , pangulo ; Deodato Arellano , kalihim ; Bonifacio Arevalo , ingat-yaman ; at Agustin de la Rosa , piskal .Ang Konstitusyon ng La Liga Filipina .
Ang mga layunin ng La Liga Filipina , gaya ng isinasaad ng Konstitusyon nito , ay ang mga sumusunod : 1 .
Mapag-isa ang buong kapuluan sa isang katawang buo , malakas , at magkakauri .2 .
Proteksiyon ng bawat isa para sa pangangailangan ng bawat isa .3 .
Pagtatanggol laban sa lahat ng karahasan at kawalang katarungan .4 .
Pagpapaunlad sa edukasyon , agrikultura , at pangangalakal .5 .
Pag-aaral at pagpapairal ng mga pagbabago .Ang motto ng La Liga Filipina ay : Unus Instar Omnium ( Bawat isa 'y katulad ng lahat .
) Ang lupong tagapangasiwa ng liga ay ang Kataas-taasang Konseho na may kapangyarihan sa buong bansa .
Binubuo ito ng pangulo , kalihim , ingat-yaman , at piskal .
Mayroong isang Konsehong Panlalawigan sa bawat probinsiya at isang Konsehong Popular sa bawat bayan .Lahat ng Pilipinong may pagmamahal at pagmamalasakit sa bayan ay maaaring maging miyembro .
Bawat miyembro ay magbibigay ng paunang bayad na dalawang piso at buwanang kontribusyong 10 sentimos .Ang mga tungkulin ng mga miyembro ng Liga ay ang mga sumusunod : 1 ) sundin ang mga utos ng Kataas-taasang Konseho ; 2 ) tumulong sa pangangalap ng mga bagong miyembro ; 3 ) mahigpit na panatilihing lihim ang mga desisyon ng mga awtoridad ng Liga ; 4 ) magkaroon ng ngalang-sagisag na di maaaring palitan hanggang di nagiging pangulo ng kanyang konseho ; 5 ) iulat sa piskal ang anumang maririnig na makaaapekto sa Liga ; 6 ) kumilos na matwid na siyang dapat dahil siya 'y mabuting Pilipino , at 7 ) tumulong sa kapwa kasapi sa anumang oras .Dinakip at Ikinulong si Rizal sa Fuerza Santiago .
Noong Miyerkules , Hulyo 6 , nagtungo si Rizal sa Palasyo ng Malacaang para ipagpatuloy ang serye ng kanyang pakikipanayam sa gobernador-heneral .
Sa panayam na ito , nagpakita si Gobernador Heneral Despujol ng ilang nailimbag na babasahin na diumano ay natagpuan sa loob ng punda ng unan ni Lucia .
Ang mga subersibong babasahin ay pinamagatang " Pobres Frailes " ( Mga Kawawang Prayle ) 9 na isinulat ni Padre Jacinto at inilimbag ng Imprenta de los Amigos del Pais , Maynila .
Ang mga ito ay satiriko laban sa mayayamang prayleng Dominikong kumamkam ng yaman , kabaligtaran ng kanilang panata ng kahirapan .Mahigpit na itinanggi ni Rizal na ang mga babasahing iyon ay nasa kanya o nasa bagahe ni Lucia , na tiningnan naman ng mga awtoridad ng adwana nang dumating sila mula Hong Kong .
Kahit na itinanggi niya at humingi siya ng imbestigasyon ayon na rin naman sa batas , dinakip pa rin siya , dinala at sinamahan sa Fuerza Santiago ni Ramon Despujol , pamangkin at ayudante ni Gobernador Heneral Despujol .
Sa Fuerza Santiago , naging inkomunikado siya , gaya ng isinulat niya sa kanyang talaarawan : Inilagay nila ako sa isang may kaayusang kuwartong may kama , sandosenang silya , isang mesa , isang palanggana , at isang salamin .
Ang kuwarto ay may tatlong bintana ; isang walang rehas na nakatanaw sa patio , ang isa 'y may rehas na nakatanaw naman sa mga pader ng lungsod at dalampasigan , at ang isa 'y pintong nakakandado .
Dalawang armadong lalaki ang nagtatanod dito .
Pinagutusan silang barilin ang sinumang magbigay ng senyal mula sa dalampasigan .
Hindi ako makapagsulat ni makapagsalita rito liban na lamang sa opisyal na nagbabantay dito .Nang sumunod na araw , Hulyo 7 , inilathala ng Gaceta de Manila ang pagkakadakip kay Rizal , na nagdulot ng kaguluhan at pagkagalit sa maraming Pilipino , lalo na sa mga kasapi ng bagong tatag na La Liga Filipina .Pagpapatapon sa Dapitan .
Sa isyu ring ito ng Gaceta ( Hulyo 7 , 1892 ) nakasulat ang dekreto ni Gobernador Heneral Despujol na nagpapatapon kay Rizal sa " isa sa mga isla sa Katimugan .
" Ayon sa dekreto ng gobernador , ito ang mga dahilan ng pagpapatapon kay Rizal : 1 .
Naglathala si Rizal ng mga aklat at babasahin sa ibang bansa , na nagpapakita ng kanyang pagtataksil sa Espanya at hayag na nagpapakita ng " pagiging anti-Katoliko " at " anti-prayle .
" 2 .
Ilang oras pagkaraang dumating sa Maynila , natagpuan sa isa sa mga bagahe ....
ang isang bulto ng babasahing pinamagatang Pobres Frailes kung saan nilibak ang mapagtimpi at mapagkumbabang pagbibigay ng mga Pilipino , at kung saan ang akusasyon laban sa kaugalian ng mga ordeng relihiyoso ay nailathala .3 .
Ang kanyang nobelang El Filibusterismo ay inihandog sa alaala ng tatlong " traydor " ( Burgos , Gomez , at Zamora ) , at sa pamagat na pahina , isinulat niya ang mga bisyo at pagkakamali ng administrasyong Espanyol , " ang tanging katubusan ng Pilipinas ay separasyon sa inang bayan .
" 4 .
" Ang tunguhin ng kanyang mga pagsisikap at pagsusulat ay mawasak sa mga tapat na Pilipino ang mga yaman ng ating banal na pananampalatayang Katoliko .
" Pagkaraang-pagkaraan ng hatinggabi ng Hulyo 14 ( 12 : 30 ng umaga ng Hulyo 15 , 1892 ) , dinala si Rizal , na may mahihigpit na tanod , sa barkong Cebu na papuntang Dapitan .
Ang barkong ito , na nasa pamamahala ni Kapitan Delgras , ay pumalaot noong alauna ng umaga , Hulyo 15 , pa-timog , dumaan ng Mindoro at Panay , at dumating sa Dapitan ng Linggo , ika - 17 ng Hulyo , ika - 7 ng gabi .Si Kapitan Delgras ay bumaba ng barko at inihabilin si Rizal kay Kapitan Ricardo Carnicero , Espanyol na komandante ng Dapitan .
Nang gabing iyon , sinimulan ni Rizal ang buhay-desterado sa malungkot na Dapitan na magtatagal hanggang Hulyo 31 , 1896 , sa haba ng apat na taon .Kabanata 22 Ang Pagkakapatapon sa Dapitan , 1892 - 96 .Nanirahan si Rizal bilang desterado sa malayong Dapitan , ' isang liblib na bayan sa Mindanao na nasa pangangasiwa ng mga misyonerong Heswita , mula 1892 hanggang 1896 .
Ang apat na taong ito sa kanyang buhay ay hindi kasingkulay , ngunit mas maraming ibinungang magagandang gawa .
Nagsanay siya rito ng medisina , nagsagawa ng mga siyentipikong eksperimento , nagpatuloy ng kanyang gawaing pansining at pampanitikan , nagpalawak ng kaalaman sa mga wika , nagtatag ng isang paaralang Panlalaki , nagtaguyod ng kaunlarang panlipunan , nag-imbento ng isang makinang kahoy na gumagawa ng mga ladrilyo , at naging magsasaka at mangangalakal .
Sa kabila ng marami niyang Gawain , hindi niya nalimutang makipagsulatan sa kanyang pamilya , kaanak , kapwa repormista , at kilalang siyentipiko at iskolar ng Europa , kabilang na sina Reinhold Rost , A. B. Meyer , W. Joest ng Berlin , S. Knuttle ng Stuttgart , at N.M. Keihl ng Prague .Simula ng Destiyero sa Dapitan .
Ang barkong Cebu na nagdala kay Rizal sa Dapitan ay may sulat ding dala mula kay Padre Pablo Pastells , Superyor ng Lipunang Heswita sa Pilipinas para kay Padre Antonio Obach , Heswitang kura paroko ng Dapitan .
Sa liham na ito , ipinaalam ni Padre Superyor Pastells kay Padre Obach na si Rizal ay maaaring tumira sa kumbento ng simbahang paroko sa ilalim ng mga sumusunod na kondisyon : 1 .
" Na ipahahayag ni Rizal sa madla ang kanyang mga pagkakamaling may kinalaman sa relihiyon , at gagawa siya ng pahayag na magpapakitang siya ay isang maka-Espanyol at laban sa rebolusyon .2 .
" Na makikibahagi siya sa mga ritwal at seremonya ng simbahan at mangungumpisal ng kanyang nakalipas .
" 3 .
" Na mula ngayon ay kikilos siya bilang huwarang sakop ng Espanya at isang lalaki ng relihiyon .
" Hindi sinang-ayunan ni Rizal ang mga kondisyong ito .
Kaya doon siya nanirahan sa bahay ng komandante , si Kapitan Carnicero .
Naging magkaibigan at maganda ang relasyon nina Carnicero ( bantay ) at Rizal ( preso ) .Humanga si Carnicero sa magagandang katangian at personalidad ni Rizal .
Madalas silang magsalo sa pagkain at masaya silang nagkakausap .
Nalaman ni Carnicero na si Rizal ay hindi basta-bastang preso , lalo namang hindi siya pilibustero .
Naging maganda ang mga ulat niya kay Gobernador Despujol hinggil sa kanyang preso .
Binigyan niya ng kalayaan si Rizal na magpunta sa kahit saan at minsan lamang sa isang linggo kung magulat sa kanyang tanggapan .
Pinayagan niya si Rizal , na mahusay mangabayo , na sumakay sa kanyang kabayo .Sa bahagi naman ni Rizal , hinangaan niya at iginalang ang mabait at mapagbigay na kapitang Espanyol .
Bilang tanda ng kanyang paghanga , sumulat siya ng isang tula , ang Don Ricardo Carnicero , noong Agosto 26 , 1892 , sa okasyon ng kaarawan nito .Nanalo sa Loterya sa Maynila .
Noong Setyembre 21 , 1892 , nabulabog ang tahimik na bayan ng Dapitan .
Dumating ang barkong koreong Butuan , na may makukulay na banderitas na nililipadlipad ng hangin .
Naisip ni Kapitan Carnicero na isang Espanyol na may mataas na tungkulin ang parating kaya isinuot niya ang magara niyang uniporme , inutos sa taumbayan na magpunta sa dalampasigan , at siya mismo ay nagtungo roon na may kasama pang banda musiko .Walang sakay na opisyal na Espanyol ang barkong Butuan ngunit dala nito 'y magandang balita .
Ang Tiket sa Loterya blg .
9736 na pag-aari nina Kapitan Carnicero , Dr. Rizal , at Francisco Equilor ( Espanyol na residente ng Dipolog , kalapit bayan ng Dapitan ) ay nanalo ng pangalawang gantimpalang P 20,000 sa Loterya ng Maynila na pag-aari ng pamahalaan .Ang bahagi ni Rizal sa premyo ay nagkakahalaga ng P 6,200 .
Nang matanggap niya ang salapi , ibinigay niya ang P 2,000 sa kanyang ama at P 200 sa kaibigang si Basa na nasa Hong Kong , at ang natira ay ibinili niya ng lupang sakahan sa may baybay-dagat ng Talisay , isang kilometro mula Dapitan .Ang pagkakapanalong ito ni Rizal sa loterya ay nagpakita ng isang aspeto sa kanyang buhay .
Hindi siya umiinom ng alak ni naninigarilyo ngunit mahilig siyang tumaya sa loterya .
Noong unang biyahe niya sa Madrid mula 1882 hanggang 1885 , lagi siyang naglalaan ng kahit tatlong pesetas buwan-buwan para sa tiket ng loterya .
5 " Ito lamang ang kanyang bisyo , " puna ni Wenceslao E. Retana , ang una niyang mananalambuhay na Espanyol at dating kaaway .
Ang Debate nina Rizal at Pastells hinggil sa Relihiyon .
Noong kanyang destiyero sa Dapitan , nagkaroon ng mahaba at matalinong debate si Rizal kay Padre Pastells hinggil sa relihiyon .
Nagsimula ito nang magpadala si Padre Pastells ng isang aklat na isinulat ni Sarda , na may kalakip na payo na si Rizal ay tumigil na sa kanyang kalokohan hinggil sa pananaw sa relihiyon .Ang interesanteng debate ay mababasa sa apat na liham na isinulat ni Rizal : ( 1 ) Setyembre 1 , 1892 ; ( 2 ) Nobyembre 11 , 1892 ; ( 3 ) Enero 9 , 1893 , at ( 4 ) Abril 4 , 1893 ; at sa mga sagot ni Padre Pastells : ( 1 ) Oktubre 12 , 1892 , ( 2 ) Disyembre 8 , 1892 , ( 3 ) Pebrero 2 , 1893 , at ( 4 ) Abril ( walang eksaktong petsa ) , 1893 .Sa lahat ng kanyang liham kay Padre Pastells , ipinakita ni Rizal ang kanyang mga anti-Katolikong ideya na nakuha niya sa Europa at mapait na karanasang bunga ng pag-uusig ng masasamang prayle .
Mauunawaan kung bakit masama ang kanyang loob sa mga prayleng umaabuso .
Gaya ng isinulat niya kay Blumentritt mula Paris noong Enero 20 , 1890 : " Gusto kong saktan ang mga prayle , ngunit ang mga prayleng gumagamit sa relihiyon hindi lamang bilang pananggalang ngunit bilang sandata , kastilyo , kuta , baluti , atbp. napilitan akong atakihin ang kanilang mali at mapamahiing relihiyon nang sa gayon malabanan ang kaaway na nagtatago sa likod nito .
" Ayon kay Rizal , ang pansariling paghuhusga ay biyaya mula sa Diyos , at lahat ay kailangang gumamit nito ng tulad sa lamparang gumagabay sa daan , at ang pagpapahalaga sa sarili , kung hindi lalabis dahil sa paghuhusga , ay magliligtas sa tao sa mga walang kabuluhang Gawain .
Ipinangatwiran din niyang ang paghahanap sa katotohanan ay maaaring makita sa iba 't ibang landas , kaya " ang mga relihiyon ay maaaring magkaiba-iba , ngunit iisang landas lamang ang patutunguhan sa liwanag .
" Sinubukan ni Padre Pastells ang kanyang magagawa para maibalik si Rizal sa Katolisismo .
Ang paniniwala sa Diyos , sabi niya kay Rizal , ay higit pa kaysa anumang bagay , kasama na ang katwiran , pagpapahalaga sa sarili , at sariling paghuhusga .
Gaano man katalino ang tao , katwiran niya , ang kanyang talino ay may hangganan , kaya kailangan pa rin ang patnubay ng Panginoon .
Pinabulaanan niya ang panunuligsa ni Rizal sa mga aral ng Katolisismo bilang maling konsepto ng pangangatwiran at naturalismo , mga pagkakamali ng kaluluwang naliligaw .Ang interesanteng debateng ito ng dalawang matalinong polemista ay nagwakas ng walang makapagsasabi kung sino ang mas may katwiran .
Hindi makumbinsi si Rizal ng mga argumento ni Pastells kaya nanirahan siya sa Dapitan ng walang gaanong patnubay ng Inang Simbahan .Magkaiba man ang kanilang pananaw sa relihiyon , nanatiling mabuting magkaibigan sina Rizal at Pastells .
Binigyan ni Padre Pastells si Rizal ng sipi ng Imitacion de Cristo ( Pagtulad kay Kristo ) , isang kilalang Katolikong aklat na isinulat ni Padre Tomas a Kempis .
At si Rizal , bilang pasasalamat , ay nagregalo sa kanyang Heswitang kalaban sa debate ng isang rebulto ni San Pablo na siya mismo ang umukit .Ngunit ang pagiging Katoliko niya ay kinakitaan ng pagsusuri at pagpapaliwanag , ang " Katolisismo ni Renan at Teilhard de Chardin .
" Hinamon ni Rizal sa isang Duelo ang isang Pranses .
Habang nakikipagdebate si Rizal kay Padre Pastells sa pamamagitan ng palitan ng sulat , nagkaroon siya ng away sa isang Pranses na nasa Dapitan , si G. Juan Lardet , isang negosyante .
Ang lalaking ito ay bumili ng troso mula sa lupa ni Rizal .
Ilan sa mga trosong ito ay mababa ang kalidad .Ipinahayag ni Lardet sa liham niya kay Antonio Miranda , isang mangangalakal sa Dapitan at kaibigan ni Rizal , ang kanyang pagkainis sa pakikipagnegosyo at sinabi na " kung siya ( si Rizal Z. ) ay isang tapat na tao , hindi na niya sana isinama sa kuwentahan ang mga trosong mababa ang kalidad .
" Lingid kay Lardet , ipinakita ni Miranda ang liham nito kay Rizal .
Isa sa mga kahinaan ng bayani ay yaong pagiging maramdamin .
Nang mabasa niya ang liham ni Lardet ay kaagad na nag-init ang kanyang ulo dahil para sa kanya ay isa itong paghamak sa kanyang integridad .
Kaagad niyang hinarap si Lardet at hinamon sa isang duelo .Nang malaman ng komandante ang insidente , kinausap ni Carnicero ang Pranses at hininging magpaumanhin ito kay Rizal kaysa tanggapin ang hamon nito .
" Kaibigan , wala kang kalabanlaban kay Rizal sa larangang ito .
Si Rizal ay eksperto sa sining ng pakikipaglaban , lalo na sa pag-eeskrima at pagbaril .
" Nakinig naman si Lardet sa komandante , at sinulatan niya si Rizal , sa wikang Pranses , noong Marso 30 , 1893 .
Humingi siya ng paumanhin sa nagawa niyang pang-iinsulto .
Tinanggap ni Rizal ang pagpapaumanhin dahil isa siyang maginoo at bihasa sa pundonor ( batas ng kabalyero ) , at nanumbalik ang mabuting relasyon nila ni Lardet .Maaalalang dalawang ulit nang nangyari na dahil sa pagiging maramdamin ni Rizal ay may hinamon siya sa duelo sina Antonio Luna noong 1890 at W.E. Retana nang taon ding iyon .Si Rizal at si Padre Sanchez .
Bukod sa sarili , may kinausap si Padre Pastells na tumulong sa kanya sa paghikayat kay Rizal na " maiwaksi ang mga pagkakamali niya sa relihiyon .
" Ang mga ito ay sina Padre Obach , kura ng Dapitan , at Padre Jose Vilaclara , kura ng Dipolog .
Sinikap nilang maibalik si Rizal sa Katolisismo .
Higit pa roon , ipinadala ni Padre Pastells sa Dapitan si Padre Francisco de Paula Sanchez , paboritong guro ni Rizal sa Ateneo de Manila .Si Padre Sanchez , mula noong nag-aral si Rizal sa Ateneo , ay tumigil ng tatlong taon sa Europa at nagbalik sa Maynila noong 1881 para muling magturo sa Ateneo at pangasiwaan ang museo nito .
Siya lamang ang paring Espanyol na nagtanggol sa Noli Me Tangere ni Rizal .Pagdating na pagdating sa Dapitan , nakipagkita kaagad si Padre Sanchez sa dati niyang estudyante .
Sa lahat ng Heswita , siya ang itinatangi at binibigyang-halaga ni Rizal .
Halos araw-araw ay nag-uusap at nagtatalo sila tungkol sa teolohiya .
Ngunit wala ring nagawa si Sanchez .
Sa kauna-unahang pagkakataon , hindi nakumbinsi ng kanyang mga argumento si Rizal .Kahit na hindi niya nakumbinsi si Rizal na iwaksi ang taliwas nitong pananaw sa relihiyong Katoliko , hindi naman nagbago ang pagtingin ni Sanchez sa kanyang estudyante .
Tinulungan niya si Rizal sa proyekto nitong pagandahin ang Dapitan .
Noong kaarawan niya , niregaluhan siya ni Rizal ng isang napakagandang aginaldo isang manuskritong may pamagat na Estudios sobre la lengua tagala ( Mga Pag-aaral hinggil sa Wikang Tagalog ) isang gramatikong Tagalog na sinulat ni Rizal at inihandog niya sa kanyang dating guro .Magandang Buhay sa Dapitan .
Sa Dapitan , naging maganda , tahimik , at kaaya-aya ang buhay ni Rizal .
Mula Agosto 1893 , salit-salitang dinalaw si Rizal ng kanyang pamilya nang maibsan ang kalungkutan nito sa kanyang pag-iisa sa kuta ng mga Espanyol sa lupain ng mga Moro .
Ang mga dumalaw sa kanya ay ang kanyang ina , mga kapatid na sina Trinidad , Maria , at Narcisa ; at mga pamangkin na sina Teodisio , Estanislao , Mauricio , at Prudencio .
Nagpatayo siya ng bahay sa baybay-dagat ng Talisay , na pinaliligiran ng mga punong namumunga ng prutas .
Nagpatayo tin siya ng isang paaralang panlalaki at isang ospital para sa kanyang mga pasyente .Sa sulat niya kay Blumentritt noong Disyembre 19 , 1893 , inilarawan ni Rizal ang kanyang buhay sa Dapitan : Ikukuwento ko sa iyo kung paano kami nabubuhay dito .
Tatlo ang aking bahay dito : isang parisukat , isang hexagonal , at ang pangatlo , octagonal at lahat ay yari sa kawayan , kahoy , at nipa .
Nakatira kami sa parisukat na bahay , kami ng aking ina , kapatid na si Trinidad , at pamangkin .
Doon sa octagonal ang mga batang lalaki at ibang mabubuting kabataang tinuturuan ko ng aritmetika , wikang Espanyol at Ingles ; at sa hexagonal na bahay naman ang aking mga alagang manok .
Mula sa aking bahay ay maririnig mo ang bulong ng malinaw na sapang dumadaloy mula sa matataas na bato ; nakikita ko ang dalampasigan , ang dagat kung saan mayroon akong maliliit na bangka at dalawang baroto , gaya na rin ng tawag nila rito .
Marami akong puno rito , mangga , lansones , guyabano , baluno , langka , atbp .
May alaga akong kuneho , aso , pusa , atbp .
Maaga akong magising mga alas singko para diligan ang aking mga tanim , pakainin ang mga manok , gisingin ang mga tao rito nang sila ma 'y kumilos na rin .
Pagsapit ng alas siete y media , nag-aagahan kami ng tsaa , tinapay , keso , matamis , atbp .
Maya-maya , titingnan ko na ang aking mga pasyenteng dumayo pa rito sa aking lugar ; magbibihis at pupunta sa bayan sakay ng aking baroto , manggagamot ng mga tagaroon , babalik dito ng alas dose , na handa na ang aking tanghalian .
Pagkatapos ay tuturuan ko na ang mga batang lalaki hanggang alas kuwatro ng hapon , at ang natitirang oras ay ilalaan ko na sa pagtatanim .
Sa gabi , nagbabasa at nag-aaral ako .Ang Pagtatagpo ni Rizal sa Espiya ng Prayle .
Noong mga unang araw ng Nobyembre 1893 , masaya at payapang naninirahan si Rizal sa kanyang bahay sa Talisay , isang kilometro ang layo mula Dapitan .
Kasama niya roon ang kanyang ina , mga kapatid na sina Narcisa at Trinidad , at ilang pamangkin .
Ang masaya nilang pamumuhay ay ginambala ng isang kakatwang insidenteng kinasangkutan ng isang espiya ng mga prayle .
Ang espiyang ito ay sinasabing nagngangalang " Pablo Mercado " at diumano ay kamag-anak siya kaya dinalaw niya si Rizal sa bahay nito noong gabi ng Nobyembre 3 , 1893 .
Ipinakilala niya ang sarili bilang kaibigan at kamag-anak , nagpakita pa siya ng isang larawan ni Rizal , at isang pares ng butones na may inisyal na " P. M. " ( Pablo Mercado ) bilang tanda ng kanyang pagiging kaanak ng mga Rizal .Sa kanilang pagkukuwentuhan , inalok ng bisita ang kanyang serbisyo bilang tagapagdala ng mga liham ni Rizal sa mga makabayang nasa Maynila .
Si Rizal na may matalas na pandamdam ay kaagad na nagduda .
Gusto sanang palayasin ni Rizal ang impostor ngunit alam niya ang kanyang tungkulin bilang maybahay at isinasa-alang-alang din niya ang pagkalalim ng gabi at malakas na ulan kaya inanyayahan pa niya ito na tumigil na muna sa kanyang bahay ng gabing iyon .
At maagang-maaga kinabukasan , pinaalis na niya ito .Pagkaalis ng kanyang impostor na kamag-anak ay pinagtuunan ng pansin ni Rizal ang mga gawain niya sa araw-araw , kinalimutan ang insidente ng nakaraang gabi .
Ngunit napag-alaman niyang ang impostor ay nasa Dapitan pa , ipinamamalita sa lahat na siya 'y kamag-anak ni Dr. Rizal .
Nagalit si Rizal at nagtungo siya sa comandancia at ipinaalam ang pangyayari kay Kapitan Juan Sitges ( na humalili kay Kapitan Carnicero noong Mayo 4 , 1893 , bilang komandante ng Dapitan ) .
Kaagad na ipinag-utos ni Sitges na dakpin si " Pablo Mercado " at inutusan si Anastacio Adriatico na imbestigahan ito .Nalaman ang katotohanan sa imbestigasyon .
Ang totoong ngalan ni " Pablo Mercado " ay Florencio Namanan .
Siya ay katutubo ng Cagayan de Misamis , binata , at mga 30 taong gulang .
Inupahan siya ng mga prayleng Rekoleto para isagawa ang isang lihim na misyon sa Dapitan ang ipakilala ang sarili kay Rizal bilang kaibigan at kamag-anak nang sa gayon ay matiktikan nila ang mga ginagawa ni Rizal , at makakuha ng mga liham at sulatin ni Rizal na mag-uugnay sa kanya sa kilusang rebolusyonaryo .
Nakapagtatakang biglang ipinatigil ni Sitges ang imbestigasyon at pinawalan ang espiya .
Kaagad din niyang ipinadala ang kanyang opisyal na ulat kay Gobernador Heneral Blanco , na mahigpit na nagtago sa mga dokumentong ito .
Si Rizal , na nagulat sa takbo ng mga pangyayari , ay humiling ng kopya ng ulat hinggil sa imbestigasyon , ngunit hindi pinaunlakan ni Sitges ang kanyang kahilingan .
Ang mga dokumentong ito ay nakatago at iniingatan ngayon sa Biblioteca Nacional sa Madrid at masasabing nagtataglay ito ng ilang misteryosong ulat .Ang mga dokumento hinggil sa nabigong misyon ng espiya ng mga prayle ay nabanggit ng tatlong mananalambuhay ni Rizal - sina Retana ( 1907 ) , Palma ( 1949 ) , at Jose Baron Fernandez ( 1982 ) .
Ngunit wala sa kanila ang tunay na sumipi sa isa pang dokumentong masasabing mas mapagkakatiwalaan hinggil sa paglalahad ng tunay at buong pangyayari .Ito ang liham ni Rizal sa kanyang bayaw na si Manuel T. Hidalgo , isinulat sa Dapitan , noong Disyembre 20 , 1893 : Sa mahal kong bayaw na si Maneng ; Hindi ako nakasulat sa iyo dahil sa kakulangan ng panahon , ang bangka ay kaagad na pumalaot nang hindi namin inaasahan .Hinggil kay Pablo Mercado .
nagpunta siya rito at ipinakilala ang sarili na isang magalang na kaibigan nang sa gayon ay mapasakamay niya ang aking mga liham , sulatin , atbp .
ngunit natuklasan ko agad ang kanyang panloloko .
Kung di ko man siya binastos at pinalayas , ito ay dahil gusto kong maging mabuti at magalang kaninuman .
Isa pa , umuulan nang malakas noon kaya nga pinatulog ko pa siya rito , at pinaalis na lamang kinabukasan nang umaga .
Hahayaan ko na lamang sana siya ngunit ang damuho ay palihim na ipinamamalita na siya raw ay aking pinsan o bayaw kaya isinumbong ko siya sa Komandante na nagpaaresto sa kanya .Natuklasan sa kanyang pahayag na siya ay ipinadala ng mga Rekoletos na nagbigay sa kanya ng P 72 , at nangakong dadagdagan pa ito kapag nagtagumpay siya sa pagkuha sa akin ng aking liham para sa ilang tagariyan sa Maynila .
Sinabi pa ng damuho na siya ay pinsan ng isang G. Litonjua , anak ni Luis Chiquito , na ayon sa kanya , ay bayaw ni Marciano Ramirez .
Gusto niyang sulatan ko ang mga ginoong ito .
Nagdala pa siya ng aking larawan , at sabi niya ay ibinigay ito ng isang G. Legaspi ng Tondo o San Nicolas , hindi ko na matandaan .
Mukhang galing siya sa isang mabuting pamilya ng Cagayan de Misamis .
Mag-ingat ka sa kanya , matangkad siya , medyo matipuno ang pangangatawan , medyo singkit , maitim , balingkinitan , malapad ang mga balikat , at magaspang kumilos .
Malakas siyang manigarilyo , mahilig dumura , at may manipis na labi .Maligayang Pasko at Masayang Bagong Taon .Ang iyong bayaw na nagmamahal sa iyo , ( Lagda ) Jose Rizal .Batay sa mga ulat na ito , ang insidente ng lihim na misyon ni " Pablo Mercado " sa Dapitan ay hindi isang " Pagtatangkang Pagpaslang kay Rizal .
" Ito ay isa lamang pang-eespiyang pakana ng mga prayle .Si Rizal Bilang Manggagamot sa Dapitan .
Nanggamot din si Rizal sa Dapitan .
Marami siyang naging pasyente , ngunit karamihan ay dukha kaya binibigyan na lamang niya ang mga ito ng libreng gamot .
Sa kanyang kaibigan sa Hong Kong , si Dr. Marquez , isinulat niya : " Narito ang pagkahirap-hirap na mga pasyente kaya kailangang walang bayad pati na ang mga gamot nila .
" Gayunman , may mga pasyente siyang maykaya kaya nakatatanggap din siya ng mainam na bayad para sa panggagamot niya .Noong Agosto 1893 , dumating sa Dapitan ang kanyang ina at kapatid na si Maria at doon nanirahan sa kanya ng isang taon at kalahati .
Inoperahan niya ang kanang mata ng kanyang ina .
Naging matagumpay ang operasyon , ngunit sa kabila ng mga paalala ng anak , tinanggal ni Doa Teodora ang benda sa kanyang mata kaya naimpeksiyon ito .Kaya nasabi ni Rizal kay Hidalgo , ang kanyang bayaw : " Ngayo 'y nauunawaan ko na kung bakit di dapat gamutin ng isang doktor ang sarili niyang pamilya .
" 16 Sa kabutihang palad , nagamot ang impeksiyon sa mata ni Doa Teodora , salamat sa husay ng kanyang anak bilang manggagamot sa mata , at muli siyang nakakita .Ang husay ni Rizal bilang manggagamot , lalo na sa mata , ay kumalat sa maraming lugar .
Marami siyang pasyenteng nagmula sa iba 't ibang bahagi ng Pilipinas mula Luzon , Bohol , Cebu , Panay , Negros , at Mindanao at kahit pa sa Hong Kong .
Isang mayamang Pilipinong pasyente , si Don Ignacio Tumarong , ay muling nakakita dahil sa panggagamot ni Rizal ; at bilang pasasalamat ay binayaran siya ng P 3,000 .
Isa pang mayamang pasyente , isang Ingles , ang nagbayad ng P 500 .
Si Don Florencio Azacarraga , mayamang asyendero mula Aklan , ang nagamot rin , at binayaran niya si Rizal ng isang kargada ng asukal .Bilang manggagamot , naging interesado si Rizal sa katutubong medisina at sa gamit ng mga halamang-gamot .
Pinagaralan niya ang mga halamang-gamot sa Pilipinas at mga gamit nito .
Sa mahihirap na pasyente na hindi kayang bumili ng gamut , ito ang kanyang inirereseta .Sistemang Patubig sa Dapitan .
Si Rizal ay may titulong pagka-agrimensor na nakuha niya mula sa Ateneo .
Dinagdagan pa niya ang kanyang kaalaman dito sa pamamagitan ng pagbabasa ng mga aklat tungkol sa inhenyeriya .
Sa Dapitan , nagamit niya ang kaalaman sa inhenyera nang magpatayo siya ng isang sistemang patubig na magbibigay ng malinis na inumin sa taumbayan .Ang mga inhinyero nga ngayon ay humahanga sa pagkakagawa ni Rizal ng ganoong sistema ng patubig dahil alam nila ang kakulangan nito sa kagamitan at pondong pinansiyal .
Kahit na walang tulong mula sa pamahalaan , nagtagumpay si Rizal sa pagbibigay ng isang magandang sistemang patubig sa Dapitan .Isang Amerikanong inhinyero , si Ginoong H. F. Cameron , ang pumuri sa talinong ito ni Rizal : Isa pang bantog at kilalang sistemang patubig ay yaong nasa Dapitan , Mindanao , na ginawa ni Dr. Rizal habang siya 'y desterado ng mga awtoridad na Espanyol sa bayang iyon ...
Ang patubig ay nagmumula sa batis sa kabundukang nasa kabila ng ilog mula Dapitan at nilalandas ang bayan .
Kung isasa-alang-alang na hindi gumamit si Dr. Rizal ng dinamita para pasabugin ang batuhang bundok , wala rin naman siyang iba pang kagamitan , liban na lamang sa kanyang angking talino , talaga namang mapapahanga ka sa taong ito , na kahit na hindi umaayon ang mga kondisyon , ay may tapang at lakas na loob sa pagpagawa ng isang patubig na ang pansahig ay mga baldosang pambubong , na tinakpan ng kongkretong gawa sa apog mula sa sinunog na korales .
Ang haba ng tubigan ay ilang kilometro rin , at paikot-ikot ito sa malalaking bato , sa pamamagitan ng mga tubong kawayan na tinutungkuran ng mga bato o ladriyong pantalan , patungo sa mga deposito .Mga Proyektong Panlipunan para sa Dapitan .
Nang dumating si Rizal sa Dapitan , nagpasiya siyang pauunlarin ito , sa tulong ng mga talinong biyaya sa kanya ng Diyos , at gigisingin ang kamulatang pansibika ng taumbayan nito .
Isinulat niya kay Padre Pastells : " Gusto kong magawa ang lahat ng kaya kong gawin para sa bayang ito .
" Bukod sa pagpapatayo ng unang sistemang patubigan dito , gumugol din siya ng ilang buwan para alisin ang mga latiang nagiging sanhi ng malaria sa Dapitan .
Bilang isang manggagamot na nagsanay sa Europa , alam niyang kumakalat ang malaria dahil sa mga lamok na naninirahan sa mga basang lugar .Ang P 500 ibinayad sa kanya ng pasyente niyang Ingles ay ginamit niya para magkaroon ng sistemang pang-ilaw ang Dapitan .
Ang sistemang pang-ilaw noon ay binubuo ng mga lamparang langis ng niyog na inilalagay sa madidilim na lugar ng Dapitan .
Ang elektrisidad ay hindi pa nakararating sa Pilipinas .
Noon lamang 1894 nang magkaroon ng elektrisidad ang Maynila .Isa pang proyektong pangkomunidad ni Rizal ay ang pagpapaganda ng Dapitan .
Sa tulong ng kanyang kaibigan at dating guro , si Padre Sanchez , naipaayos niya ang plasa ng bayan nang lalo itong mapaganda .
Biro pa nga niya na mas mainam kung kaya nitong " karibalin ang pinakamaganda sa Europa .
" Sa harap ng simbahan , gumawa sina Rizal at Padre Sanchez ng isang malaking mapa ng Mindanao .
Ang mapang ito ay makikita pa rin sa plasa ng Dapitan .Si Rizal bilang Guro .
Mula pagkabata , batid ni Rizal ang kahalagahan ng mabuting edukasyon .
Sa kanyang mga paglalakbay , pinag-aralan niya ang sistemang pang-edukasyon ng mga makabagong bansa .
Siya mismo ay nagplanong magtatag ng isang modernong kolehiyo sa Hong Kong para sa Pilipinong kalalakihan nang sa gayon ay maisanay niya ang mga ito sa mga modernong konsepto , na noo 'y hindi pa kilala sa Pilipinas .Nagkaroon siya ng pagkakataong magamit ang mga ideya niya sa edukasyon nang mapatapon siya sa Dapitan .
Noong 1893 , itinatag niya ang isang paaralan na tumagal hanggang sa matapos ang kanyang destiyero noong Hulyo , 1896 .
Nagsimula siya sa tatlong mag-aaral , at habang tumatagal , naging 16 , at kinalaunan , 21 ang kanyang mga estudyante .
Sa kanyang liham kay Blumentritt noong Marso 13 , sinabi ni Rizal na mayroon siyang 16 na mag-aaral at ang mga ito ay walang matrikula .
Sa halip , sila ang nagtatrabaho sa kanyang halamanan , bukid , at mga proyektong pangkomunidad .Tinuruan ni Rizal ang mga batang lalaki ng pagbasa , pagsulat , mga wika ( Espanyol at Ingles ) , heograpiya , kasaysayan , matematika ( aritmetika at heometriya ) , gawaing industriyal , pag-aaral sa kalikasan , mga moral , at gymnastics .
Sinanay niya ang mga ito sa pangongolekta ng mga ispesimen ng mga halaman at hayop , magmahal sa anumang gawain , at kung paano " kumilos na tulad ng lalaki .
" Ang klase ay ginaganap mula 2 : 00 hanggang 4 : 00 ng hapon .
Si Rizal , na siyang guro , ay nakaupo sa duyan habang ang mag-aaral niya ay nakaupo sa isang mahabang bangko .
Sa isang araw , ang mga aralin ay tinatalakay sa Espanyol ; sa susunod na araw , sa Ingles .
Tulad sa Ateneo , ang pinakamahusay na mag-aaral ay tinatawag na " emperador " at nakaupo siya sa puno ng bangko ; ang pinakamahina naman ay nasa kabilang dulo ng bangko .Kapag rises , nagsisiga ang mga mag-aaral pan maitaboy ang mga insekto , nagtatabas ng mga puno , at naglalagay ng pataba sa lupa .Kapag walang klase , hinikayat ni Rizal ang mga bata na maglaro para mapalakas ang kanilang katawan .
May gymnastics , wrestling , boksing , paglangoy , arnis , at pamamangka .
" Himno para sa Talisay .
" Nagturo si Rizal sa kanyang paaralan sa kanyang tahanan sa Talisay , malapit sa Dapitan , kung saan naroon din ang kanyang bukid at ospital .
Ang paborito niyang lugar doon , na kasama ang mga estudyante niyang lalaki , ay sa ilalim ng puno ng talisay na siyang pinagmulan ng ngalan ng lugar .
Bilang parangal sa Talisay , sinulat niya ang isang tulang may pamagat na " Himno para sa Talisay " na inaawit ng kanyang mga mag-aaral .
Mga Kontribusyon sa Agham .
Sa Mindanao , nakakita si Rizal ng mayaman na lupain para sa pangangalap ng mga ispesimen .
Sakay ng kanyang baroto at kasama ang ilang estudyante , ginalugad nila ang gubat at baybay-dagat , naghahanap ng mga ispesimen ng mga insekto , ibon , ahas , butiki , palaka , kabibi , at halaman .
Ipinadala niya ang mga ispesimen sa museo ng Europa , lalo na sa Museo ng Dresden .
Bilang kabayaran sa mahahalagang ispesimen na ito , pinadalhan siya ng mga siyentipikong Europeo ng mga aklat pang-agham at instrumento sa pag-oopera .Sa apat na taon ng pagkakapatapon sa kanya sa Dapitan , nakalikom si Rizal ng mayaman na koleksiyon ng konkolohiya na binubuo ng 346 na kabibi na kumakatawan sa species .Nakatuklas siya ng ilang pambihirang ispesimen na ang ngalan ay isinunod sa kanya ng mga siyentipiko .
Kabilang dito ang Draco rizali ( lumilipad na butiki ) , Apogonia rizali ( maliit na uwang ) , at Rhacophorus rizali ( kakaibang palaka ) .Nagsagawa rin si Rizal ng mga pag-aaral sa antropolohiya , etnograpiya , arkeolohiya , heolohiya , at heograpiya , gaya ng ipinakikita ng kanyang napakaraming liham sa mga kaibigang siyentipiko sa Europa .
Talagang walang hangganan ang kanyang talino sa siyensiya .Pag-aaral sa Wika .
Isinilang na linggwista , ipinagpatuloy ni Rizal ang kanyang pag-aaral sa mga wika .
Sa Dapitan , natuto siya ng Bisaya , Subanum , at mga wikang Malay .
Sumulat siya ng isang gramatikong Tagalog , gumawa ng paghahambing sa mga wikang Bisaya at Malayo , at pinag-aralan ang mga wikang Bisaya ( Cebuan ) at Subanum .Noong Abril 5 , 1896 , huling taon ng kanyang destiyero sa Dapitan , sumulat siya kay Blumentritt : " Alam ko nang magsalita ng Bisaya at maayos naman ako sa wikang ito ; gayunman , kailangan ko pa ring matutunan ang iba pang diyalekto ng Pilipinas .
' Sa panahong ito , maihahanay na si Rizal sa mahuhusay na linggwista sa buong daigdig .
Marunong siya ng 22 wika : Tagalog , Ilokano , Bisaya , Subanum , Espanyol , Latin , Griyego , Ingles , Pranses , Aleman , Arabiko , Malay , Hebreo , Sanskrit , Olandes , Catalan , Italyano , Tsino , Nipponggo , Portuges , Swisa , at Ruso .Mga Gawaing Masining .
Ipinagpatuloy din ni Rizal ang kanyang mga masining na gawain .
Sa pamamagitan ng kanyang talino sa pagpinta , natulungan niya ang mga Madre ng Kawanggawa sa paghahanda ng altar ng Mahal na Birhen sa kanilang kapilya .
Para makatipid , ang ulo ng imahen ay " binili mula sa ibang bayan .
" Ang damit , na nagkukubli sa buong katawan ng imahen , liban sa paa , na nakatayo sa isang globo na pinalilibutan ng ahas na may mansanas sa bibig , ay ginawa ng mga madre .
Si Rizal ang gumawa ng kanang paa ng imahen , mansanas , at ulo ng ahas .
Siya rin ang nagdisenyo ng magarang kurtina , na sa ilalim ng kanyang pangangasiwa ay ipininta ng isang pintor na madre .Iginuhit din ni Rizal ang ilang tao at bagay sa Dapitan na nakaakit sa kanya .
Iginuhit niya , halimbawa , ang tatlong kakaibang nakaakit sa kanya .
Iginuhit niya , halimbawa , ang tatlong kakaibang uri ng hayop ang butiki , palaka , at uwang na natuklasan niya .
Gumuhit din siya ng maraming isdang nahuhuli sa katubigan ng Dapitan .Isang araw noong 1894 , ilan sa mga mag-aaral niya ang lihim na nagtungo sa Dapitan sakay ng isang bangka mula Talisay ; isang tuta ng Syria ( aso ni Rizal ) ang nagtangkang sumunod sa kanila at nakain ito ng buwaya .
Pinagalitan sila ni Rizal dahil hindi nila sinunod ang kanyang biling huwag pupunta sa bayan nang wala siyang pahintulot .
At kung di rin dahil sa ginawa nila , di-namatay ang tuta at di-nagdadalamhati ang ina nito .
Para bigyang-diin ang aral ng karanasang ito , gumawa si Rizal ng isang istatwa ng isang buwayang pinapatay ng isang aso bilang paghihiganti sa tutang namatay , at tinawag niya itong " Paghihiganti ng Ina .
" llan pang nililok ni Rizal ay ang rebulto ni Padre Guerrico ( isa sa mga guro niya sa Ateneo ) , istatwa ng isang batang babaing pinamagatan niyang " Ang Batang Babae ng Dapitan , " kahoy na lilok ni Josephine Bracken ( kanyang asawa ) , at ang rebulto ni San Pablo na ibinigay niya kay Padre Pastells .Si Rizal bilang Magsasaka .
Sa Dapitan , naglaan si Rizal ng malaking panahon sa agricultura .
Bumili siya ng 16 na ektarya ng lupa sa Talisay , kung saan niya itinayo ang kanyang bahay , paaralan , at hospital .
Nagtanim siya rito ng kakaw , kape , tubo , niyog , at punong namumunga .
" Ang lupa ko , " isinulat niya sa kapatid na si Trinidad , " ay kalahating oras ang layo mula sa dagat .
Napakaganda rito .
Kung ikaw at ating mga magulang ay maninirahan dito , magpapatayo ako ng malaking bahay na matitirhan nating lahat .
" Kinalaunan , bumili pa siya ng lupain hanggang sa umabot sa 70 ektarya ang pag-aari niyang tinamnan ng 6,000 puno ng abaka , 1,000 puno ng niyog , at maraming punong namumunga , tubo , mais , kape , at kakaw .Sa kanyang bukirin , ipinakilala ni Rizal ang mga modemong paraan ng agrikultura na natutunan niya sa Europa at Amerika .
Tinulungan siya ng kanyang mag-aaral sa mga gawain sa araw-araw .
Hinikayat niya ang mga magsasaka sa Dapitan na iwaksi na ang sinaunang paraan ng pagsasaka at gamitin ang modernong paraan ng agricultura .
Nag-angkat siya ng mga makinarya mula sa Estados Unidos .Pinangarap ni Rizal na magtatag ng isang kolonyang agrikultural sa sitio ng Ponot , malapit sa Lawang Sindagan , kung saan malakas ang daloy ng tubig at mainam ang pasilidad na pantalan .
Naniniwala siyang magandang lugar ito para tamnan ng kape , kakaw , niyog , at mag-alaga ng mga baka .
Inanyayahan niya rito ang mga kamag-anak at kaibigan niya , lalo na yaong mga taga-Calamba , na magtungo sa pinaplano niyang kolonyang agrikultural .
" Magtatatag tayo ng bagong Calamba , " isinulat niya kay Hidalgo , ang kanyang bayaw .
Sa kasamaang palad , hindi natupad ang pangarap na ito dahil hindi ito itinaguyod ng pamahalaan .Si Rizal bilang Negosyante .
Bukod sa pagsasaka , naging negosyante rin si Rizal .
Sa pakikipagsosyo kay Ramon Carreon , isang negosyante sa Dapitan , naging matagumpay sila sa mga industriya ng pangingisda , kopra , at abaka .
Inanyayahan niya ang kanyang mga kamag-anak na magpunta sa Mindanao , dahil " mayroong malawak at tamang-tamang larangan sa pagnenegosyo " sa isla .
Sinabi niya kay Satumina na sa Dapitan ay maaari siyang magnegosyo ng mga tela , alahas , at abaka .
32Sa liham niya kay Hidalgo noong Enero 19 , 1893 , ipinahayag niya ang kanyang plano na mapaunlad ang industriya ng pangingisda ng Dapitan .
Sinabi niya na ang bayan ay may magandang dalampasigan tulad ng sa Calamba , at sagana sa isda ang dagat ; gayunman , ang mga mangingisda , na sinauna pa ang paraan ng pangingisda , ay kaunti lamang ang huli .
Kaya inatasan niya si Hidalgo na hanapan siya ng mabibiling malaking lambat para sa pangingisda at padalhan siya ng dalawang mahuhusay na mangingisdang taga-Calamba na magtuturo sa mga taga-Dapitan ng mas mainam na paraan ng pangingisda .Ang pinakamatagumpay na negosyo ni Rizal sa Dapitan ay sa industriya ng abaka .
Sa isang pagkakataon , nakapagluwas siya ng 150 paldo ng abaka sa dayuhang kompanya sa Maynila , at tumubo siya at kanyang kasosyo nang malaki .
Bumili siya ng abaka sa Dapitan sa halagang P 7 at 4 na reales para sa isang pikul , at ibinenta niya ito sa Maynila ng P 10 at 4 na reales , kaya tumubo siya ng P 3 bawat pikul .
Sa kanyang liham kay Blumentritt noong Hulyo 31 , 1894 , sinabi niya : " Upang magpalipas ng oras at matulungan ang mga tagarito , naging mangangalakal na ako .
Bumili ako ng abaka at ipinaluwas ito sa Maynila .
Kinasihan ako ng kapalaran ngayong buwan .
Tumubo ako ng P 200 sa isang iglap .
" Noong Mayo 14 , 1893 , itinatag ni Rizal ang negosyo nila ni Ramon Carreon ( negosyante sa Dapitan ) sa paggawa ng apoe Ang kanilang pagawaan ng apog ay nakagagawa ng mahigit na 400 bag ng apog buwan-buwan .Para mabali ang monopolyo ng mga Tsino sa pagnenegosyo sa Dapitan , itinatag ni Rizal noong Enero 1 , 1895 ang Asosasyong Kooperatiba ng mga Magsasaka ng Dapitan .
Ayon sa konstitusyon nito , na siya rin ang sumulat , ang mga layunin ng kooperatiba ay " mapaunlad ang mga produktong agricultural , makakuha ng mas magandang pamilihan para sa mga produkto , nangolekta ng pondo para sa pamimili , at matulungan ang mga prodyuser at manggagawa sa pagtatatag ng isang tindahan kung saan makabibili ng mga pangunahing bilihin sa mababang presyo .
" Si Rizal bilang Imbentor .
Isang bagay na di alam ng marami ay ang katotohanang si Rizal ay isa ring imbentor .
Maaalalang noong 1887 , habang nagsasanay ng medisina sa Calamba , naimbento niya ang lighter ng sigarilyo na iniregalo niya kay Blumentritt .
Tinawag niya itong " sulpukan .
" Ang kakaibang lighter na ito ay gawa sa kahoy .
" Ang mekanismo , " sabi ni Rizal , " ay batay sa prinsipyo ng hanging may presyon .
" Sa Dapitan , naimbento niya ang isang makinaryang gawaan ng ladrilyo .
Ang makinang ito ay kayang gumawa ng 6,000 ladrilyo araw-araw .
Kaya isinulat ni Rizal kay Blumentritt noong Nobyembre 20 , 1895 : " Bumuo ako ng isang kahoy na makinang gawaan ng mga ladrilyo , at naniniwala akong makagagawa ito ng humigit-kumulang 6,000 ladrilyo sa isang araw ...
Noong ako ay nasa Belhika , nakita ko ang paggawa ng ladrilyo nang walang hurno , at sa pagbisita ko sa Baden , nakita ko ang pagpaparami ng ladrilyo .
Sa palagay ko , sa Bohemya , gumagawa sila ng ladrilyo na ibang pamamaraan ; kung gayon man , maaari bang ipaalam mo sa akin kung paano hinuhurno ang mga ladrilyo nang walang gaanong aksaya .
" " Mi Retiro , " Noong Pebrero 1895 , nagbalik sa Maynila si Doa Teodora , na muli nang nakakakita .
Sa matagal niyang paninirahan sa Dapitan , nakita niya kung gaano kaabala ang kanyang matalinong anak at nanghihinayang siya na napabayaan nito ang pagsulat .
Kaya hinilingan ng ina ang anak na sumulat muli ng tula .Bilang pagbibigay sa ina , sinulat ni Rizal ang napakagandang tula tungkol sa payapa niyang buhay bilang desterado at ipinadala niya ito sa kanyang ina noong Oktubre 22 , 1895 .
Ang tulang ito ay " Mi Retiro " na sinasabi ng mga kritiko na isa sa pinakamahusay na isinulat ni Rizal .
Ito ang anyang tula .
4Si Rizal at si Josephine Bracken .
Sa kalaliman ng gabi pagkaraan ng kabigatan ng gawain sa araw , madalas ding nalulungkot si Rizal .
Hinahanap-hanap niya ang kanyang pamilya at iba pang kamag-anak , mga kaibigan sa dayuhang lupa , ang kahalihalinang buhay sa mga lungsod sa Europa , at masasayang araw sa Calamba .
Ang pagkamatay ni Leonora Rivera noong Agosto 28 , 1893 ay nag-iwan ng malaking puwang sa kanyang puso .
Kailangan niya ng isang taong makapagpapasaya sa kanya sa pagiging malungkot na desterado .Sa awa ng Diyos , ang " taong ito " ay dumating sa Dapitan , na parang silahis ng araw na humawi sa kanyang malungkot na diwa .
Siya si Josephine Bracken , isang Irlandes na 18 taong gulang , " balingkinitan , may buhok na kulay kastanyas , asul ang mga mata , simpleng manamit , at masayahin .
" Siya ay isinilang sa Hong Kong noong Oktubre 3 , 1876 kina James Bracken , korporal sa himpilan ng mga Ingles , at Elizabeth Jane MacBride .
Namatay ang kanyang ina sa panganganak , at inampon siya ni G. George Taufer , na kinalaunan ay nabulag .Walang espesyalista sa mata sa Hong Kong na makapagpagaling kay G. Taufer kaya nagtungo siya sa Maynila , kasama ang kanyang ampong si Josephine , para hanapin ang kilalang siruhano sa mata , si Dr. Rizal .
Napag-alaman nilang nasa Dapitan si Rizal kaya nagtuloy sila doon kasama ang Pilipinang si Manuela Orlac .
Ipinakita nila kay Rizal ang kard ng pagpapakilala ni Julio Llorente , kaibigan at kaeskuwela niya .Nagkaibigan sina Rizal at Josephine sa unang pagkikita pa lamang .
Pagkaraan ng isang buwang ligawan , nagkasundo silang magpakasal .
Ngunit si Padre Obach , ang pari ng Dapitan , ay tumangging ikasal sila kung wala silang permiso mula sa Obispo ng Cebu .Nang malaman ni G. Taufer ang plano nilang pagpapakasal , nagalit siya .
Hindi niya makayanan ang mawala sa piling niya si Josephine kaya nagtangka itong magpakamatay sa pamamagitan ng paggilit ng lalamunan .
Ngunit napigilan siya ni Rizal .
Para maiwasan ang ganitong trahedya , sinamahan ni Josephine si Taufer sa Maynila .
Ang bulag na lalaki ay hindi mapagaling dahil ang pagkabulag niya ay sanhi ng sakit sa babae kaya wala nang lunas .Nagbalik sa Hong Kong nang mag-isa si G. Taufer .
Naiwan sa Maynila si Josephine at pansamantala siyang nanirahan sa pamilya ni Riza l .
Kinalaunan ay nagbalik siya sa Dapitan .
Dahil walang paring magkakasal sa canila , naghawak-kamay sina Rizal at Josephine , at sa harap ng Diyos ay ipinahayag nila ang pagiging mag-asawa .
Nabuhay sila bilang mag-asawa .
Siempre , naiskandalo si Padre Obach , at pinagpistahan sila ng tsismis sa Dapitan .Masayang namuhay sina Rizal at Josephine sa Dapitan .
Sa ilang liham niya sa kanyang pamilya , pinuri ni Rizal si Josephine at sinabing napakasaya niya sa piling nito .
Hindi na siya nalulumbay .
Ang Dapitan , para sa kanya , ay isa nang langit .At minsan , sumulat ng isang tula si Rizal para kay Josephine : Sa unang bahagi ng 1896 , naging napakasaya ni Rizal dahil nabuntis si Josephine .
Sa kasamaang palad , sa pagbibiro ni Rizal , natakot si Josephine at nalaglag ang walong buwan na sanggol sa kanyang sinapupunan .
Ang sanggol na lalaki ay nabuhay lamang ng tatlong oras .
Ang namatay na anak ay pinangalanang " Francisco " ni Rizal , bilang parangal kay Don Francisco ( kanyang ama ) , at inilibing sa Dapitan .
Si Rizal at ang Katipunan .
Habang ipinagluluksa ni Rizal ang kanyang anak , unti-unti ring dumidilim ang kalangitan sa bansa .
Si Andres Bonifacio , ang " Dakilang Anakpawis , " ay nagpupursige para sa isang rebolusyon .
Ang lihim na samahang itinatag niya noong Hulyo 7 , 1892 ay tinawag na Katipunan at parami na ng parami ang mga kasapi nito .Sa isang lihim na pulong ng Katipunan sa isang maliit na ilog na kung tawagin ay Bitukang Manok , malapit sa bayan ng Pasig , noong Mayo 2 , 1896 , napagkasunduang si Dr. Pio Valenzuela ang magiging sugo sa Dapitan nang sa gayon ay maipaalam kay Rizal ang balak ng Katipunan na maglunsad ng rebolusyon alangalang sa kalayaan .Noong Hunyo 15 , umalis ng Maynila si Dr. Valenzuela sakay ng barkong Venus .
Para maitago ang kanyang misyon ay nagsama siya ng isang bulag , na ang ngalan ay Raymundo Mata , at isang gabay .
Sa ganitong paraan , iisiping hihingi lamang siya ng payo ukol sa panggagamot mula sa dalubhasang si Rizal .Dumating si Dr. Valenzuela sa Dapitan noong gabi ng Hunyo 21 , 1896 .
Si Rizal , na talagang mabuting maybahay , ay malugod na tinanggap si Dr. Valenzuela .
Pagkatapos ng hapunan , ang dalawa ay masinsinang nag-usap sa hardin .
Sinabi ni Valenzuela kay Rizal ang plano ng Katipunan at ang pangangailangan ng kanyang suporta .
Hindi sinang-ayunan ni Rizal ang mapangahas na balak ni Bonifacio na isulong ang bansa sa isang madugong rebolusyon .
Naniniwala siyang hindi pa lubusang handa ang kilusan dahil sa dalawang bagay ; ( 1 ) hindi pa handa ang taumbayan , at ( 2 ) kailangan pang mangalap ng pondo at armas bago maging handa sa isang rebolusyon .
Hindi rin niya sinang-ayunan ang isa pang plano ng Katipunan hinggil sa pagliligtas sa kanya dahil nagbitiw na siya ng pangako sa mga awtoridad na Espanyol at wala siyang balak na sirain ito .Nagprisintang Doktor ng Militar sa Cuba .
Ilang buwan bago makipag-ugnayan ang Katipunan sa kanya , inialay na ni Rizal ang kanyang serbisyo bilang isang doktor-militar sa Cuba , na noo 'y nasa gitna ng digmaan at papalawak na epidemya ng yellow fever .
Mayroon noong kakulangan sa mga manggagamot na tutulong sa pangangailangang medikal ng mga tropang Espanyol at mga mamamayan ng Cuba .
Si Blumentritt ang nagsabi sa kanya tungkol sa kalunus-lunos na kalagayan sa Cuba at pinayuhan siyang maghandog ng tulong-medikal doon .Bilang pagtalima sa payo ni Blumentritt , sinulatan ni Rizal si Gobernador Heneral Ramon Blanco , ang humalili kay Despujol , noong Disyembre 17 , 1895 , at naghandog ng kanyang serbisyo bilang doktor ng militar na ipadadala sa Cuba .
Ilang buwan ang lumipas ngunit wala siyang natatanggap na sagot mula sa Malacaang .
Nawalan na siya ng pag-asa na matanggap ang kanyang inaalok sa pamahalaan .Kung kailan hindi niya inaasahan , isang liham mula kay Gobernador Blanco , na may petsang Hulyo 1 , 1896 , ang dumating sa Dapitan , at nagpapaalam na tinatanggap ng pamahalaan ang kanyang alok .
Ang lima , na dumating noong Hulyo 30 , ay nagsasaad na isang Komandante Politiko Militar ng Dapitan ang magbibigay sa kanya ng isang permiso para makabalik siya sa Maynila , kung saan siya bibigyan ng pasaporte para makapunta sa Espanya , " at doon nama 'y aatasan siya ng Ministro ng Digmaan sa Mga Operasyong Sandatahan sa Cuba , na maitalaga sa pangkat mediko .
" " Ang Awit ng Manlalakbay .
" Ganoon na lamang ang tuwa ni Rizal sa pagtanggap sa masayang balita mula Malacaang .
Sa wakas , malaya na siya !
Muli ay makapaglalakbay siya sa Europa at pagkaraan sa Cuba .
Sa kanyang galak ay naisulat niya ang makabagbag-damdaming tulang " El Canto del Viajero " ( Ang Awit ng Manlalakbay ) : Palma , Dapitan .
Noong Hulyo 31 , 1896 , nagwakas ang apat na taong pagkakapatapon kay Rizal sa Dapitan .
Nang hatinggabi ng petsang iyon , sumakay siya sa barkong Espana .
Kasama niya si Josephine , Narcisa , Angelica ( anak ni Narcisa ) , tatlong pamangkin na lalake , at anim na estudiante .
Halos lahat ng taga-Dapitan , bata man o matanda , ay nasa pantalan para ihatid siya .
Marami ang lumuha nang pumalaot na ang barko lalo na ang ibang mag-aaral na may kahirapan kaya hindi sila nakasama sa mahal nilang guro sa Maynila .
Bilang musika ng pamamaalam , tinugtog ng banda ang makapanindig-balahibong Funeral March ni Chopin .
Habang inihahatid ng hangin ang napakalungkot na melodiya , nararamdaman marahil ni Rizal ang nalalapit niyang kamatayan .Habang pumapalaot ang barko , tinapunan ni Rizal ng huling tanaw ang Dapitan at kumaway sa mababait na tagaroon , dala-dala sa kanyang puso ang magagandang alaala ng pagkakatira niya roon .
Nang hindi na niya maaninag ang dalampasigan ng Dapitan , malungkot siyang nagtungo sa kanyang silid at nagsulat sa kanyang talaarawan : " Nanirahan ako sa distrito ng apat na taon , labintatlong araw , at ilang oras .
" Kabanata 23 Huling Pangingibang-Bayan ( 1896 ) .Hindi na desterado , naging maganda ang paglalakbay ni Rizal mula Dapitan pa-Maynila , na may pagtigil sa Dumaguete , Cebu , Iloilo , Capiz , at Romblon .
Hindi niya naabutan ang barkong Isla de Luzon , na pumalaot papuntang Espanya isang araw bago siya lumapag sa Maynila .
Habang naghihintay sa susunod na barko pa-Espanya , naging " panauhin " siya sa barkong Espanyol na Castilla .
Samantala , noong Agosto 26 , 1896 , naganap ang Sigaw sa Balintawak na naghudyat ng paglunsad ng rebolusyong pinamunuan ni Andres Bonifacio at ng Katipunan .
Si Rizal , na nangangamba sa lumalalang pag-aalsa , ay umalis patungong Espanya sakay ng Isla de Panay noong Setyembre 3 , 1896 .
Ito na ang huli niyang pangingibang-bayan .Mula Dapitan Papuntang Maynila .
Umalis ng Dapitan noong hatinggabi ng Hulyo 31 , 1896 , ang Espana , sakay si Rizal at mga kasama niya , ay pumalaot pa-hilaga .
Nang madaling-araw kinabukasan ( Sabado , Agosto 1 ) , dumaong ito sa Dumaguete , kabisera ng Negros Oriental .
" Ang Dumaguete , " isinulat ni Rizal sa kanyang talaarawan , " ay nakalatag sa dalampasigan .
Malalaki ang bahay dito , ang ilan ay may bubong na yero .
Pinakamaganda ang bahay ng isang babae na ang ngalan ay nalimutan ko na na inookupa ng pamahalaan at isa pang katatayo lamang at may mga haliging ipil .
" Sa Dumaguete , binisita ni Rizal ang isang kaibigan at dating kaklase , si Herrero Regidor , na naging huwes ng lalawigan .
Binisita rin niya ang iba pang kaibigan , kabilang na rito ang mga pamilyang Periquet at Rufina .
Kinahapunan , inoperahan niya ang isang kapitang Espanyol ng Guardias Civiles .Umalis ang Espana sa Dumaguete nang ala una ng hapon at nakaraang sa Cebu ng sumunod na umaga .
Nabighani si Rizal sa pagpasok pa lamang ng Cebu na itinuturing niyang " maganda .
" Sa bahay ng abogadong si Mateos , nakilala niya ang matandang magasawang nakilala niya sa Madrid .
" Sa Cebu , " isinulat niya sa kanyang talaarawan , " dalawang operasyon ng strabotomiya ang ginawa ko , isang operasyon sa tainga , at isa sa isang tumor .
" 2Noong umaga ng Lunes , Agosto 3 , nilisan ni Rizal ang Cebu papuntang Iloilo .
" Mainam ang aming biyahe , " isinulat niya , " at sa gawing kanan , natanaw namin ang Mactan , islang nakilala sa kinasapitan ni Magellan .
Ang maghapon ay naging maganda .
Maraming isla ang aming nakita ...
Nang sumunod na araw , noong umaga , narating namin ang Iloilo ...
" Lumapag si Rizal sa Iloilo , namili sa lungsod , at dumalaw sa Molo .
Sa simbahan ng Molo , sinabi niya : " Ang simbahan ay maganda kahit sa labas pa lamang , ang loob nito 'y di rin naman kapangitan , lalo pa 't ito 'y pinintahan lamang ng isang binatilyo .
Ang mga larawan ay karaniwang kopya lamang ng mga eksenang iginuhit ni Gustave Dore .
" Mula Iloilo , ang barko ni Rizal ay pumalaot papuntang Capiz .
Sandaling tumigil ito rito bago nagtuloy sa Maynila sa pamamagitan ng pagdaan sa Romblon .Hindi Naabutan ni Rizal ang Barkong Pa-Espanya .
Ang Espana ay dumaong sa Lawa ng Maynila noong umaga ng Huwebes , Agosto 6 , 1896 .
Sa kasamaang-palad , hindi naabutan ni Rizal ang barkong Isla de Luzon na papuntang Espanya dahil pumalaot na ito ng alas singko ng hapon ng nakaraang araw .
5 Lubos siyang nalungkot ngunit tinanggap niya ang kamalasang ito .Sa sulat niya kay Blumentritt , Bianggit ni Rizal ang kabanatang ito , " Sa kasamaang-palad , hindi ko naabutan ang barkong pa-Espanya , at nangangambang ang pagtigil ko sa Maynila sa loob ng isang buwan ay magdulot lamang sa akin ng kaguluhang nasabi ko na sa gobernador-heneral , habang nandito sa barko ( Espaa Z ) , ang aking hangaring mapag-isa , liban sa makapiling ang aking pamilya .
" Nang maghahatinggabi ng araw na iyon , Agosto 6 , inhlipat si Rizal sa barkong Espanyol na Castilla , sunod sa utos ni Gobernador Heneral Ramon Blanco .
Binigyan siya ng magandang akomodasyon ng capitn , si Enrique Santalo , na nagsabi sa kanya na hindi siya isang preso , kundi isang panauhing tumitigil lamang sa barko " nang sa gayon ay maiwasan ang kaguluhan ng mga kaibigan at kaaway .
" Tumigil si Rizal sa barkong ito ng mga isang buwan , mula Agosto 6 hanggang Setyembre 2 , 1896 , habang hinihintay ang barkong pupuntang Espanya .Ang Pagsiklab ng Rebolusyong Pilipino .
Habang matiyagang naghihintay si Rizal sa barkong Castilla ng isa pang barkong magdadala sa kanya sa Espanya , naganap ang isang pangyayaring magbabadya ng pagbagsak ng kapangyarihang Espanyol sa Asya .Noong gabi ng Agosto 19 , 1896 , ang plano ng Katipunan na pabagsakin ang pananakop ng Espanya sa pamamagitan ng rebolusyon ay natuklasan ni Padre Mariano Gil , kurang Agustin ng Tondo .
Ang nakasisindak na insidenteng ito ay naghasik ng takot sa puso ng mga opisyal at residenteng Espanyol , na naging sanhi ng histirya ng paghihiganti sa mga makabayang Pilipino .Ang kaguluhang sanhi ng pagkakatuklas sa piano ng Katipunan ay napalala pa ng " Sigaw ng Balintawak " na pinamunuan ni Bonifacio at kanyang magigiting na Katipunero noong Agosto 26 , 1896 .
Noong bukangliwayway ng Agosto 30 , nilusob ng mga rebolusyonaryo , sa pamumuno ni Bonifacio at Jacinto , ang San Juan , na malapit sa lungsod ng Maynila , ngunit natalo sila sa sagupaang ito .
Noong hapon , pagkaraan ng Labanan sa San Juan , idineklara ni Gobernador Heneral Blanco na nasa estado ng giyera ang walong lalawigang nag-alsa sa Espanya --- ang Maynila ( bilang isang lalawigan ) , Bulacan , Cavite , Batangas , Laguna , Pampanga , Nueva Ecija , at Tarlac .Mula sa mga pahayagang nababasa niya sa Castilla , napag-alaman ni Rizal ang pagsiklab ng rebolusyon at ang paglaganap ng mga labanan sa palibot ng Maynila .
Nangamba siya dahil : ( 1 ) naniniwala siyang hindi pa handa ang bayan sa isang madugong rebolusyon at magdudulot lamang ito ang labis na pagdurusa , pagbubuwis ng buhay at pagkasira ng mga pag-aari , at ( 2 ) magiging sanhi lamang ito ng paghihiganti ng mga Espanyol sa lahat ng mga makabayang Pilipino .Paglisan Papuntang Espanya .
Noong Agosto 30 , 1896 , ang araw kung kailan idineklarang nasa estado ng giyera ang walong lalawigan , nakatanggap si Rizal mula kay Gobernador Heneral Blanco ng dalawang sulat ng pagpapakilala para sa Ministro ng Digmaan at Ministro ng mga Kolonya , na may kalakip na liham na nag-aalis ng pagkadawit niya sa nagaganap na rebolusyon .
Ito ang nilalaman ng liham : G. Jose Rizal Iginagalang na Ginoo : Kalakip nito ay dalawang liham para sa mga Ministro ng Digmaan at Mga Kolonya na sa aking palagay ay magiging maganda ang pagtanggap .Wala akong pag-aalinlangan na mabibigyan mo ako ng katwiran sa harap ng Pamahalaan sa pamamagitan ng ipakikita mong magandang ugali , di lamang dahil isa kang taong may paninindigan sa sariling salita , kundi dahil na rin sa kasalukuyang nagaganap na nagpapakita ng walang kaduda-duda na ang pagkilos na produkto ng mga kalokohang ideya , ay magdudulot lamang ng pagkasuklam , pagkawasak , mga luha , at dugo .Na nawa 'y maging maligaya ka ay hangarin ng iyong abang lingkod na humahalik sa iyong kamay , Ramon BlancoMagkatulad naman ang dalawang liham ng pagpapakilala .
Ang isa ay para kay Heneral Marcelo de Azcarraga , Ministro ng Digmaan , at ito ang nilalaman ng lima : Ang Kanyang Kamahalan Marcelo de AzcarragaAking pinagpipitagang Heneral at iginagalang na Kaibigan , Inirerekomenda ko sa iyo nang may tapat na interes si Dr. Jose Rizal , na papaalis sa Pilipinas papuntang Tangway para maglingkod sa Pamahalaan , at nag-alok ng kanyang serbisyo bilang manggagamot ng Sandatahang nasa Cuba .Ang kanyang pamumuhay nitong nakaraang apat na taon , bilang desterado sa Dapitan , ay tulad ng sa isang huwarang mamamayan , at siya , sa aking palagay , ay karapatdapat sa pagpapatawad at kabaitan dahil siya ay hindi nasangkot sa anumang krimen na nagaganap nitong mga nakaraang araw .Sa bagay na ito ay ikinalulugod ko , Ang iyong mahal na kaibigan at panyero na humahalik sa iyong kamay , Ramon BlancoNoong Setyembre 2 , 1896 , isang araw bago umalis paEspanya , sinulatan ni Rizal , na sakay ng Castilla , ang kanyang ina : Pinakamamahal kong Ina , Gaya ng aking naipangako , susulatan ko kayo bago ako umalis nang malaman ninyo ang kalagayan ng aking kalusugan .
Nasa mabuting kalagayan ako , salamat sa Diyos ; nagaalala lamang ako sa mangyayari o maaaring mangyari sa inyo sa mga araw na ito rig pag-aaklas at kaguluhan .
Ipasasa-Diyos ko na lamang na sana 'y di magkasakit ang aking matanda ng ama .Susulatan ko kayo mula sa mga pinagdadaungan ng barko , inaasahan kong makararating kami sa Madrid o kaya 'y sa Barcelona bago magtapos ang buwang ito .Huwag ninyong alalahanin ang anumang bagay ; nasa mabuting kamay kami ng Maykapal .
Hindi lahat ng nagpupunta sa Cuba ay namamatay , at sa bandang huli , ang lahat ay mamamatay ; kaya mabuti nang mamatay na may ginagawang mabuti .Alagaan ninyong mabuti ang inyong sarili , at alagaan din ninyo ang aking ama nang sa gayon ay magkita pa tayong muli .
Iparating ninyo ang aking pangungumusta sa aking mga kapatid , pamangkin , tiyahin , atbp .
Aalis ako nang kontento , may kompiyansang habang nabubuhay kayo ay mananatiling nagkakaisa ang ating pamilya at ang pagiging malapit sa isa 't isa ay maghahari .
Kayong dalawa ang naguugnay sa ating lahat .Wala na akong masasabi pa , mahal kong Ina , kaya hahalikan ko na ang inyong kamay at kamay ni Ama nang may lubos na pagmamahal na maaaring ibigay ng aking puso ; ipagkaloob ninyo sa akin ang inyong pagbasbas na kailangang-kailangan ko .Iyakap ninyo ako sa aking mga kapatid ; nawa 'y mahalin nila ang isa 't isa gaya ng pagmamahal ko sa kanilang lahat .Ang inyong anak , JoseAlas sais ng gabi , Setyembre 2 , inilipat si Rizal sa barkong Isla de Panay na papuntang Barcelona , Espanya .
Nang sumunod na umaga , Setyembre 3 , pumalaot sa Lawa ng Maynila ang barko .
Sa wakes , nagsimula na rin ang huling paglalakbay ni Rizal patungong Espanya .
Kasama niyang pasahero rito ay sina Don Pedro Roxas ( mayamang creole ng Maynila , industriyalista , at kaibigan ) at ang anak nitong si Periquin .Si Rizal sa Singapore .
Ang Isla de Panay ay nakarating sa Singapore noong gabi ng Setyembre 7 .
Kinaumagahan , si Rizal at ilang pasahero ay bumaba ng barko para mamili at mamasyal .
Isinulat ni Rizal sa kanyang talaarawan : " Napuna ko ang ilang pagbabago : Mas marami na ang mga Tsinong mangangalakal at kakaunti ang mga Indian ...
Bumili ako ng isang bestidong Tsino .
Malaki na ang ipinagbago ng Singapore mula nang una ko itong makita noong 1882 .
" Bumaba sa Singapore si Don Pedro at kanyang anak .
Pinayuhan niya si Rizal na magpaiwan na rin at makinabang sa proteksiyon ng batas Ingles .
Hindi sinunod ni Rizal ang kanyang payo .
Maraming Pilipinong residente ng Singapore , sa pamumuno ni Don Manuel Camus , ang sumakay sa barko at naghikayat sa kanya na manatili na lamang sa Singapore para mailigtas ang kanyang buhay .
Muli ay isinawalang-bahala niya ang kanilang pakiusap dahil ayaw niyang sirain ang pangako niya kay Gobernador Heneral Blanco .Biktima ng Panloloko ng mga Espanyol .
Sa pagtangging sirain ang kanyang pangako nang nasa Singapore siya , sinelyuhan na ni Rizal ang kanyang pagkamatay .
Lingid sa kanyang kaalaman , nakikipagsabwatan si Gobemador Heneral Blanco sa mga Ministro ng Digmaan at Mga Kolonya ( ultramar ) para sa kanyang kapahamakan .Dakilang bayani at henyo man siya , ipinakita ni Rizal na lubos siyang magtiwala tulad ni Sultan Zaide , isa pang biktima ng pang-iintriga ng mga Espanyol .
Sa kabila ng marami niyang talino , mortal pa rin si Rizal na maaaring magkamali .
At isa sa kanyang malaking pagkakamali ay ang paniwalaang si Gobernador Blanco ay kanyang kaibigan at isang lalaking may dignidad dahil pinahintulutan siyang pumunta sa Espanya bilang isang malayang tao para maging mediko at siruhano ng sandatahan ng Espanya sa Cuba , kung saan nagaganap ang isang madugong rebolusyon , at binigyan pa siya ng dalawang magandang liham ng pagpapakilala para sa mga Espanyol na Ministro ng Digmaan at Mga Kolonya .Ang katotohanan , na ngayon ay pinatunayan ng mga dokumento sa mga Ministeryo ng Digmaan at Mga Kolonya , ay malupit na kaaway si Blanco , na ang turing kay Rizal ay isang " mapanganib na Pilipino " na responsable sa nagaganap na Rebolusyong Pilipino , at samakatuwid nagbalak ng kanyang kamatayan .Walang kaalam-alam si Rizal na nang umalis siya sa Maynila papuntang Espanya , nagpapalitan na si Blanco at mga Ministro ng Digmaan at Mga Kolonya ng mga de-kodigong telegrama tungkol sa pagdakip sa kanya pagdating sa Barcelona , at siya ay lihim na sinusubaybayan .Inaresto si Rizal Pagdating sa Barcelona .
Umalis ng Singapore ang Isla de Panay , na sakay si Rizal , ng ala una ng hapon ng Setyembre 8 .
Walang kaalam-alam sa panlilinlang ng mga Espanyol , lalo na ni Gobernador Heneral Blanco , masayang ipinagpatuloy ni Rizal ang pagbibiyahe sa Barcelona .Noong Setyembre 25 , nang papaalis na sila sa Kanal Suez , napuna ni Rizal na maraming sundalong Espanyol sa Isla de Luzon .
Pagkaraan ng dalawang araw ( Linggo , Setyembre 27 ) , narinig niya mula sa mga pasahero na may telegramang dumating mula Maynila na nagbabalita ng pagbitay kina Francisco Roxas , Genato , at Osorio .Noong Setyembre 28 , isang araw pagkaraang lisanin ng barko ang Daungan ng Said ( pantalan ng Mediterranean sa Kanal Suez ) , isang pasahero ang nagdala kay Rizal ng masamang balitang aarestuhin siya , sunod sa utos ni Gobernador Heneral Blanco , at ipakukulong sa Ceuta ( Espanyol na Morocco ) , sa kabila ng Gibraltar .Nagulat sa balitang ito , noon lamang napagtanto ni Rizal na nilinlang lamang siya ng mga opisyal na Espanyol , lalo na ni Gobernador Heneral Blanco .
Nagdurugo ang puso , kaagad niyang sinulatan ang matalik niyang kaibigang si Blumentritt para maibuhos ang mga sama ng loob niya .
Ito ang nilalaman ng liham : S.S. Isla de Panay , Mediterranean Setyembre 28 , 1896Mahal kong Kaibigan .Isang pasahero ang nagkuwento sa akin ng isang balitang hindi ko mapaniwalaan , at kung magkatotoo ay magwawakas sa prestihiyo ng mga awtoridad sa Pilipinas .Hindi ako makapaniwala pagkat ito ay napakalaking kawalan ng katarungan at kabuktutan , na hindi nararapat sa isang opisyal military , kundi sa pinakahuling bandido .
Inalok ko ang aking serbisyo bilang manggagamot , itinaya ang aking buhay sa panganib ng giyera , at inabandona ang lahat ng aking kabuhayan .
Wala akong kasalanan at ngayon , bilang pabuya , ay ipakukulong nila ako !
Hindi ko talaga mapaniwalaan !
Kabulaanan ito , at sakaling katotohanan man , gaya rin ng sabi ng nakararami , ikinukuwento ko na sa iyo ang balitang ito nang mapagpasyahan mo ang nangyari sa akin .Iyong-iyo , ( Lagda ) Jose Rizal .Wala pang opisyal na utos para sa pag-aresto kay Rizal , puro tsismis lamang ang kumakalat .
Noong Setyembre 29 , sumulat muli si Rizal sa kanyang talaarawan : " May mga tao rito na walang naisip gawin kundi ang siraan ako at mag-imbento ng kakatwang kuwento tungkol sa akin .
Magiging isang kilalang tao ako rito .
" Nang sumunod na araw ( Setyembre 30 ) , mga alas kuwatro ng hapon , opisyal na ipinaalam sa kanya ni Kapitan Alemany na doon na lamang siya tumigil sa kanyang kuwarto hangga 't wala pang ibang kautusang nagmumula sa Maynila .
Malugod na sinunod ni Rizal ang utos ng kapitan .Pagdating sa Barcelona bilang Isang Preso .
Setyembre 30 , 6 : 25 n.g. dumaong ang barko sa Malta .
Dahil nakapiit si Rizal sa kanyang kuwarto , hindi niya nabisita ang kilalang islang-kuta ng mga tagapagtaguyod ng Krusada ng mga Kristiyano .
" Nakita ko mula sa maliit kong bintana , " isinulat niya sa kanyang talaarawan , " ang magandang tanawin ng kuta ( Malta Zaide ) , kasama na ang nagtataasang kastilyo nitong may tatlong palapag ...
na lalong gumanda dahil iniilawan ng mga lampara .
" Noong Oktubre 3 , alas diyes ng umaga , ang Isla de Panay ay dumating sa Barcelona , kasama si Rizal bilang isang preso .
Ang paglalakbay mula Maynila pa-Barcelona ay umabot ng 30 araw .
Ang tanod niya ay hindi na ang kapitan ng barko kundi ang Komander ng Militar ng Barcelona , na walang iba kundi si Heneral Eulogio Despujol , na siyang nag-utos ng kanyang destiyero sa Dapitan noong 1892 .
Isa ito sa mga pangyayari sa buhay ng mga dakilang tao na masasabing " halos di na kapani-paniwala .
" 14Sa kanyang pangalawang araw sa Barcelona , napuna ni Rizal , bagaman siya 'y inkomunikado , na ipinagdiriwang ng lungsod ang pista ni San Francisco de Assisi .
Isinulat niya ito sa kanyang talaarawan : " Alas sais ng umaga nang gisingin ako ng putok ng kanyon .
Tila ito 'y kaugnay ng pagdiriwang ng pista ni San Francisco de Assisi ...
Pagsapit ng alas dose , mga 31 putok na ng kanyon ang narinig ko , at ganoon din karami pagsapit ng alas sais ng hapon .
Sa gabi ay nagkaroon ng konsiyerto sa silid-kainan na maririnig hanggang dito sa aking silid .
" 15Alas tres nang madaling araw ng Oktubre 6 , ginising si Rizal ng mga guwardiya at dinala sa nakapanlulumong bilangguan Monjuich .
Doon na siya sa kanyang selda inabot ng umaga .
Mga alas dos ng hapon , inilabas siya sa bilangguan at dinala sa tanggapan ni Heneral Despujol .
Sa panayam na inabot ng labinlimang minuto , sinabi ng bruskong heneral na ibabalik si Rizal sa Maynila sakay ng barkong Colon na papalaot ng gabing iyon .Pagkaraan ng panayam , dinala si Rizal sa Colon , na " punung-puno ng mga sundalo , mga opisyal , at kanilang mga pamilya .
" Alas otso ng gabi , Oktubre 6 , nilisan ng barko ang Barcelona , sakay si Rizal .